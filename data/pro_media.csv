ID,Date,Title,Outlet,Link,Content,Value 
1,2008-03-13 00:00:00,Kunstig ø skal være gigantisk batteri for vindmøllestrøm,Ingeniøren,Link,"Et hollandsk rådgiverfirma foreslår at anlægge en kunstig ø omkranset af vindmøller. De skal pumpe vand fra en sø i midten af øen ud i havet, når vinden blæser. I stille perioder strømmer vandet tilbage til søen og driver øens turbiner.

Det hollandske rådgivnings- og testfirma Kema har tegnet et forslag til en kunstig ø, der kan fungere som et tiltrængt lager for vindmøllestrøm.

Øen skal være 10 kilometer lang og seks kilometer bred, så der bliver rigeligt plads til at opstille vindmøller. Midt i øen ligger en kæmpemæssig sø, der får funktion som et batteri.

Når vinden blæser, pumper vindmøllerne vand ud af søen til det omgivende hav. I stille vejr, hvor der er brug for at generere elektricitet, strømmer vandet tilbage i turbiner.

Ifølge de hollandske rådgivere vil søen kunne levere 1.500 MW i mindst 12 timer, hvilket svarer til et stort kraftværk.

Foreløbig er der dog tale om meget indledende studier, men Kema konstaterer, at pumperne til søen i hvert fald er kommercielt tilgængelige allerede i dag. Et senere detailstudium skal blandt andet give et bud på, hvor den skal ligge, og så kan det være, at der også bliver sat pris på den stabile og miljørigtige energiforsyning.

Kema har udtænkt konceptet med støtte fra en række energiselskaber.",-3
,2009-09-08 00:00:00,Kunstige energiøer skal gemme vindkraften,Ingeniøren,Link,"Dansk arkitektfirma lancerer koncept for kunstige øer med bassiner i midten, som pumpes tomme, når der er overskud af strøm, og fyldes, når der er brug for mere strøm.

Det danske firma Gottlieb Paludan Arkitekter giver nu et anderledes bud på, hvordan overskydende vindmøllestrøm kan lagres.

Ifølge firmaet skal det ske på kunstige øer rundt om i de danske farvande, hvor store vandbassiner i midten af øen tømmes, når der er vindkraft i overskud, og bliver fyldt med indstrømmende havvand, når der mangel på strøm. Det indstrømmende vand driver nogle turbiner, som producerer strøm.

Projektet præsenteres på den store energi- og klimakonference Nordic Climate Solutions i Bella-centret i dag, tirsdag.

Arkitektfirmaet har - med hjælp fra Risø DTU - for eksempel regnet på, at en kunstig ø syd for Avedøre med en størrelse på 4,9 kvadratkilometer vil kunne rumme et 22,3 millioner kubikmeter stort vandbassin.

Bunden i bassinet er 40 meter under havoverfladen, og man opererer med en faldhøjde på minimum 25 meter. Dermed vil lageret kunne producere 2300 MWh strøm fra tomt til fyldt bassin. Det svarer til maks-kapacitet fra Avedøre-værket i tre timer.

»Samtidig er det jo ideen, at øen og bassinet kan udnyttes til algeproduktion, energipil og eventuelt et solkraftværk,« siger kommunikationschef Sten Sødring fra Gottlieb Paludan Arkitekter.

Oplagt i forbindelse med brobyggerier
Han tilføjer, at der er mange muligheder for at placere sådanne kunstige lager-øer i de danske farvande - ikke mindst i forbindelse med brobyggerier, hvor man alligevel anlægger disse øer.

Projektet regner med et energitab på omkring 25 procent ved denne lagringsmetode, hvilket ifølge Sten Sødring er i den pessimistiske ende af de kendte estimater for ""pumped hydro"", som lagerteknikken hedder.

Arkitekterne har endnu ikke regner økonomi på projektet, men det skal man i gang med nu - sammen med studier af byggemetoder og formalia omkring det at bygge kunstige øer til havs.

Samtidig vil man sammen med Risø og et hollandsk firma, Kema, som tidligere har lanceret ideen om lagring af vindmøllestrøm på kunstige øer, se på mulighederne for at opnå EU-støtte til at arbejde videre med konceptet.",7
,2017-03-10 00:00:00,Tre lande går sammen om kunstig energi-ø midt i Nordsøen,Ingeniøren,Link,"Holland, Tyskland og Danmark undersøger nu, om en kæmpe kunstig ø på Doggerbanke midt i Nordsøen kan gøre fremtidens udbygning af vindenergi bedre og billigere.

Holland, Tyskland og Danmark går nu sammen om at undersøge fornuften i at etablere en seks kvadratkilometer kunstig 'energi-ø' med landingsbane og havn på Doggerbanke i Nordsøen.

På øen skal havmølleparker fra forskellige lande i Nordsøen kobles sammen.

Derfor underskriver danske Energinet.dk den 23. marts en aftale med eltransmissionsselskaberne i Holland og Tyskland, som hedder TenneT i begge lande, om at undersøge muligheden for at lave et knudepunkt for vindenergi midt mellem England, Danmark, Holland og Norge.

Det skriver Energinet.dk i en pressemeddelelse.

»Det lyder måske skørt og science fictionagtig, men en ø på Doggerbanke kan vise sig at gøre fremtidens vindenergi meget billigere og mere effektiv,« siger Torben Glar Nielsen, teknisk direktør i Energinet.dk.

En ø pr. 30 GW vindkraft
Rundt om øen kan flere tusinde havmøller sættes op, og strømmen fra flere landes havmølleparker kan samles og sendes på kryds og tværs til forbrugerne i Nordsølandene.

Man forestiller sig, at en ø vil blive knudepunkt for måske 30 GW vindmøllekapacitet, og at der på sigt vil være i alt 70-100 GW vindmøller og måske flere kunstige øer på Doggerbanke, hvor vanddybden er relativ lav.

70 GW kan forsyne 80 millioner europæere med strøm.

En af fordelene ved ø-modellen er, at afstanden mellem havmøller og nettilslutningen bliver kortere, hvorved det bliver muligt at bruge vekselstrømsteknologi.

Det kan nedbringe omkostningerne til de dyre jævnstrømskonvertere (omformerstationer) og lange kabler, som ellers ville være nødvendig, når fremtidens parker skal bygges længere og længere ude til havs.

Samtidig vil de søkabler, der skal fragte strømmen fra den kunstige ø ind til Nordsølandene, kunne fungere som ilandføringskabler og som elmotorveje for handel mellem landene.

Ilandføringskabler bruges i dag ca. halvdelen af tiden, fordi det ikke altid blæser. Ved at gøre dem til handelskabler, kan de bruges tættere på 100 procent.

Mindre transporttid for grej og mandskab
Der er allerede i dag en række elkabler, der forbinder elsystemerne i landene rundt om Nordsøen, og de vil muligvis kunne kobles på energiøen.

Ideen med øen er også, at reservedele til både omformerstationer, vindmøller og elkomponenter kan opbevares på øen.

Det vil give meget mindre transporttid på åbent hav til både materiel og mandskab.

Planen om en kunstig ø på Doggerbanke er fostret af TenneT og bygger på EU's vurdering af, at vindproduktionen i Nordsøregionen kan tidobles frem mod 2030.

Samtidig har energiministrene fra Nordsølandene sidste år indgået en aftale om at fremme samarbejdet om havvind.

Brug for storskala-løsninger
Torben Glar Nielsen, teknisk direktør i Energinet.dk, påpeger, at det er Energinet.dk, der har ansvaret for at få strømmen fra havmøllerne i land og frem til forbrugerne.

Derfor skal man hele tiden skal presse på, så prisen på ilandføring og udlandsforbindelser også falder:

»Her er der brug for innovative storskalaløsninger, og her er en 'energihub' i Nordsøen bestemt værd at undersøge meget grundigt,« siger han.

Han tilføjer, at i takt med at der kommer flere møller, vil det blive nødvendigt at se længere og længere til havs for at få plads til nye havmølleparker.

Torben Glar Nielsen forklarer videre, at den havmøllepark, som Danmark er ved at opføre på Kriegers Flak i Østersøen, danner skole for et Doggerbanke-projekt.

Den kobler nemlig danske og tyske havmølleparker sammen - samtidig med at kablerne også bruges som elmotorveje fra Danmark til Tyskland eller omvendt.

Ydermere kobler Kriegers Flak-projektet to forskellige elsystemer og frekvensområder, det nordiske og det centraleuropæiske, med konverterstation i Tyskland.",-8
,2017-06-08 00:00:00,Havmøllerne får egen ø ved Lolland,Energy Supply,Link,"Selskabet By & Landskab i Nakskov planlægger at etablere en energiø til havmøller ud for kysten i Langelandsbælt ved havnebyen Tårs for et trecifret millionbeløb.

Reelt set kunne man etablere en landmøllepark eller en havmøllepark i stedet, men med en energiø får man alle fordelene ved havmøller, og eliminerer en del af den modstand, der normalt er omkring vindmøller.

- Der er rigtig mange fordomme omkring vindmøller – hele pointen med en energiø er at man får alle fordelene ved havvind men ikke omkostningerne, vi sætter sådan set store havmøller på land ude i havet, hvor de generer langt færre naboer, forklarer Philip Rasmussen fra By & Landskab.

20 havmøller på kunstig ø
Energiøen, der skabes ved at dæmme op og grave ud, bliver af en ikke undseelig størrelse. Den skal nemlig huse op til 20 af de store havmøller.

Energiøen etableres samtidig og i umiddelbar forbindelse med den nye færgehavn i Tårs, hvilket gør vedligehold og reperationer af møllerne langt billigere, end hvis møllerne stod langt ud på havet.

- Det er noget lettere, at montører og servicefolk kan cykle ud til møllerne, når der skal skiftes en møtrik frem for at der skal sendes et skib ud, siger Philip Rasmussen.

En energiø til klimaduks
Når By & Landskab lige vælger farvandet ud for Lolland, så er det selvfølgelig fordi, at her har man selv til huse. Men det er også fordi, at energi-set-uppet på Lolland, kulturen om man vil, er den helt rigtige.

- Vi (Lolland, red.) producerer fem gange så meget strøm, som vi selv bruger. Vestas producerer på Naksskov Havn. Der er en kultur omkring grøn strøm til stede, som det er let at tale vores projekt ind i, siger Philip Rasmussen.

Projektet koster cirka 200 millioner kroner og vil skabe 2500 arbejdspladser.",4
,2019-07-09 00:00:00,Kunstig energiø i Nordsøen er teknisk mulig: Skal stå klar om 12 år,Ingeniøren,Link,"Ny forundersøgelse viser, at det både teknisk og økonomisk er realistisk at bygge en kunstig energiø midt i Nordsøen med en kapacitet på op til 15 GW i starten af 2030'erne. Nu rækker danske, tyske, og hollandske eltransmissionsselskaber ud til politikerne.

For to år siden gik danske Energinet sammen eltransmissionsselskaberne i Holland og Tyskland om at undersøge mulighederne for etablere en seks kvadratkilometer kunstig 'energiø' med landingsbane og havn på Doggerbanke i Nordsøen.

Ideen med en energiø i Nordsøen er at samle strømmen fra flere landes havmølleparker og sende den på kryds og tværs til forbrugerne i Nordsølandene.

»Det lyder måske skørt og science fiction-agtigt, men en ø på Doggerbanke kan vise sig at gøre fremtidens vindenergi meget billigere og mere effektiv,« sagde Torben Glar, teknisk direktør i Energinet, i 2017 om visionerne.

Nu har det internationale North Sea Wind Power Hub-konsortium, som står bag ideen om en energiø, så gennemført en række forundersøgelser og foreløbige testresultater.

»Det væsentligste er, at vi i Danmark og resten af Europa skal omstilles til 100 procent vedvarende energi inden for en kort årrække. Det kræver, at vi løser energiens trilemma, altså at sikre forsyningssikkerheden, omstille til vedvarende energi og begge dele til en konkurrencedygtig pris. En eller flere storskala-energiøer er vigtige for at løse det trilemma. Vi kan bruge energiøerne til at hente strøm i land mere effektivt, men også til at handle strøm mellem landene, når det ikke blæser,« siger Torben Glar, der også er styregruppemedlem i North Sea Wind Power Hub-konsortiet, i dag til Ingeniøren.

Tirsdag fremlægger partnerne i det internationale konsortium North Sea Wind Power Hub (NSWPH) resultaterne af projektets vurderingsfase. Gennem de seneste måneder har konsortiet analyseret mulighederne og betingelserne for at etablere en eller flere energiøer i Nordsøen.

Hovedkonklusionen er klar: En eller flere energiøer i Nordsøen er både teknisk og økonomisk muligt, og ambitionen er at have den første energiø i drift i begyndelsen af 2030’erne.

Markante ændringer på vej
Selvom visionen er nogenlunde den samme, har projektet ændret sig på adskillige områder. Den største ændring er, at man har bevæget sig fra én stor energiø med en kapacitet på 30 GW til flere mindre energiøer, der skal kunne opsamle og fungere som et knudepunkt for 10-15 GW vindmøllekapacitet. Antagelsen er, at der på sigt vil være op mod 180 GW frem mod år 2045 på Doggerbanke, hvor vanddybden er relativt lav.

»Flere mindre øer er mere optimalt. Jo længere væk fra øen havvindmøllerne er placeret, desto mindre optimalt vil øen fungere som distributionscentral. Så vi forventer 10-15 GW per ø og op mod 15 øer. Sikkerhedsmæssigt er det også en fordelt at have flere øer. Samtidig er placeringerne endnu ikke fastlagt. Doggerbanke er udlagt som Natura 2000-område, og derfor vil det ikke være optimalt med en stor ø i det område,« siger Torben Glar.

70 GW kan forsyne 80 millioner europæere med strøm. En af fordelene ved ø-modellen er, at afstanden mellem havmøller og nettilslutningen bliver kortere, hvorved det bliver muligt at bruge vekselstrømsteknologi

Forsvaret og fiskerne skal flytte sig
For at energiøerne skal blive en realitet, kræver det nye politiske aftaler på tværs af landegrænser, lyder det fra konsortiet bag. Dels fordi internationale undersøgelser og scenarier viser, at den nuværende udrulningshastighed på havvind er utilstrækkelig til at nå målene i Paris-aftalen, dels fordi pladsen bliver mere trang i Nordsøen.

»Den vigtigste forudsætning er, at der er politisk vilje til at bygge de nødvendige havvindmølleparker i Nordsøen. Energiøerne har ingen funktion uden nye havvindmølleparker. I Nordsøen er der i dag mange forskellige aktører, eksempelvis forsvaret, fiskeri, og gassektoren. Vi har alle været vant til at have masser af plads i Nordsøen, men når vi skal have så meget vindenergi, vil det være en fordel at kunne udpege de mest optimale områder til vind. Det kræver formentlig politiske aftaler. Samtidig skal de hollandske, tyske, engelske regeringer også være med på en fornuftig udbygningstakt, så det bliver stabil udrulning med lettere projektstyring og bedre priser,« siger Torben Glar.

I Danmark behøver Energinet ikke sparke døre ind for at hente opbakning til energiøen hos den nye socialdemokratiske regering. I det såkaldte forståelsespapir, som regeringen skrev sammen med sit parlamentariske grundlag, kan man kort læse:

»En ny regering vil vedtage en klimahandlingsplan. Handlingsplanen skal blandt andet også indeholde følgende elementer: Undersøgelse af muligheden for at Danmark sammen med Nordsølandene udarbejder en fælles strategi for markant at udbygge og udnytte havvindpotentialet. Afsøge muligheden for at Danmark senest i 2030 byggerden første energiø med minimum 10 GW tilkoblet.«

Ingeniøren ville gerne have spurgt klimaminister Dan Jørgensen (S) om regeringens opbakning til en energiø i Nordsøen, men ministeren aflyste interviewet med Ingeniøren med kort varsel på grund af en presset kalender.

Lagring af energi i centrum
Ud over at fungere som bindeled mellem de forskellige nationale transmissionsnet skal energiøen også kunne lagre energi fra havvindmøllerne ude midt i Nordsøen. Med hvilke teknologier er dog ikke fastlagt.

»Vi skal kunne lagre energi på en teknisk forsvarlig måde senest i 2040-2050, når vi kun skal anvende vedvarende energi. Det kan være power to gas (P2G), varmelagring eller ellager med batterier. Vi skal undersøge, hvad der virker bedst,« siger Torben Glar.

Konkret kigger konsortiet på, hvordan man kan konvertere strøm til gas, så det kan bruges til brændstof på blandt andet skibe.

»Vi kigger meget på, hvordan vi kan bruge øerne til konvertere strøm til gas, så vi kan bruge lave en ny form for sektorkobling, hvor vi binder havvindmølle-strøm til transportsektoren. Så bliver vindmøllerne ikke kun kilde til strøm, men også kilde til brændstof som brint på skibe,« siger Torben Glar.

Det kan også afhjælpe flaskehalse på eltransmissionsnettet at omdanne elektriciteten til gas, når den er blevet sendt i land, og derefter transportere gassen til områder med stor efterspørgsel langt inde på land.

Når den første energiø med en kapacitet på 10-15 GW kan stå klar i starten af 2030’erne, vil den dog sandsynligvis kun blive elektrisk forbundet til land med tilknyttet konvertering til gas på land. Det er nemlig ikke teknisk muligt at foretage konverteringen fra strøm til gas ude på den kunstige ø med de tilgængelige teknologier i dag.

Prisen afhænger af, hvor øerne placeres
»Vi har ikke en økonomisk ramme klar. Det kan være en sandø, et betonfundament, som vi kender fra vindmøller, en sænkekasse eller stålfundamenter. Det skal vi undersøge, når vi har udpeget det rigtige sted. Hvis det er på 20 meter vand, kræver det én løsning, mens 40 meter vand giver andre forhold. Den store udgift bliver selvfølgelig at bygge de nødvendige havvindmølleparker, der skal levere energien til øen,« siger Torben Glar.",-5
,2019-11-25 00:00:00,Ørsted: Placér den første energi-ø ved Bornholm,Ingeniøren,Link,"Energiselskabet mener, at det er mere realistisk og nødvendigt at bygge en kæmpe havmøllepark på et i forvejen udpeget lavvandet område i Østersøen ud for Bornholm, hvorfra strømmen kan fordeles til både Danmark, Sverige og Polen.

I Energiaftalen fra sidste år vedtog ni partier, at der skal bygges tre nye, store havmølleparker inden 2030, hvoraf den første placeres ud for Vestjylland, mens det endnu ikke er besluttet, hvor de to næste parker skal ligge.

Samtidig fremgår det af regeringens såkaldte forståelsespapir med dens støttepartier, at man vil »afsøge muligheden for at Danmark senest i 2030 bygger den første energi-ø med minimum 10 GW tilkoblet«, hvilket statens selskab Energinet med flere kikker på ude i Nordsøen.

Nu blander energiselskabet Ørsted sig i debatten med et forslag om i stedet at placere denne energi-ø som del af en såkaldt havvind-klynge i Østersøen vest for Bornholm, hvor vanddybden kun er 15-20 meter på det laveste sted.

Det er et område, der ifølge en screening af arealer til havmøller, som Energistyrelsen gennemførte i starten af 2019, er velegnet til at huse op til 3,1 GW havmølle-kapacitet. Det er derfor allerede reserveret til statslige udbud af havvind.

Op til 3-5 GW havvind
»Inden vi anlægger store sand-øer ude i Nordsøen, foreslår vi, at vi kombinerer eksisterende planer om transmissionsforbindelser og havvindsområder med en ø af granit, som vi allerede har, nemlig Bornholm,« siger Martin Neubert, koncerndirektør og administrerende direktør for Ørsted Offshore.

Selskabets vision er – med Bornholm som knudepunkt – at forbinde Danmark med to-tre andre lande, såsom Polen, Sverige og evt. Tyskland, og på sigt samlet tilkoble op til 3-5 GW havvindkapacitet.

Første skridt i visionen er at udbyde en havvindpark på 1 GW ved Rønne Banke sydvest for Bornholm samt forbinde Danmark og Polen.

Forsyningssikkerhed til Sjælland
Havvindparken og transmissionsforbindelsen til Polen kan sikre en høj forsyningssikkerhed på Sjælland og samtidig levere de store mængder strøm, der kan drive den grønne elektrificering af samfundet. Transmissionskablerne på havet vil blive gravet ned.

»Vi foreslår konkret, at dette udbud indeholder både havvindmølleparken såvel som transmissionskablerne fra Sjælland over Bornholm til Polen for at sikre en optimal teknisk løsning til den billigste pris,« siger Martin Neubert.

Ørsted henviser til, at Energinet allerede har foreslået en transmissionsforbindelse mellem Sjælland og Polen i EU's ”Ten Year Network Development Plan”, og at det er et realistisk projekt at kombinere denne forbindelse med en havvindpark på 1 GW, der kan sikre pålidelig og billig elektricitet til Danmark og Polen i 2028.

Næste fase er bæredygtig brint
Derudover baner visionen vejen for den næste fase i Danmarks grønne omstilling, hvor produktionen af bæredygtig brint kan gøre flytrafik, skibsfart og tung vejtransport CO2-neutralt og dermed levere et afgørende og nødvendigt bidrag til regeringens ambition om at sænke Danmarks CO2-udledninger med 70 procent i 2030.

»Visionen kan sikre Danmarks plads i fremtidens grønne omstilling, hvor vi gennem produktionen af bæredygtig brint fra havvind kan omstille dele af samfundet, som mangler grønne løsninger i dag,« påpeger Neubert.

Selskabet understreger dog, at man ikke har nogen konkrete planer for placering af en brintfabrik.

EU-Kommissionen har tidligere vurderet, at der brug for op mod 450 GW havvindkapacitet til at levere strøm til blandt andet elbiler og varmesektoren, men også til produktion af bæredygtig brint i stor skala.

Ifølge Ørsted kan dette mål kun indfries ved at sætte tempoet op og nytænke udbygning af havvind, så der kommer fokus på havvind-klynger med transmission til flere lande:

»Vi er nødt til dramatisk at højne tempoet i udbygningen af havvind og transmission, hvis vi skal komme i mål. Med Bornholm har Danmark og Polen en unik mulighed for at få nødvendige erfaringer med havvind-klynger, der kan skaleres til fremtidige energi-øer og samtidig på kort sigt bidrage markant til den grønne omstilling og forsyningssikkerheden i begge lande,« siger Martin Neubert.

Projekt kræver flere analyser
Ørsted præsenterede først sin idé i Politiken, hvor den får en pæn modtagelse af henholdsvis Brian Vad Mathiesen, professor i energiplanlægning ved Aalborg Universitet og direktør for den grønne tænketank, Concito, Christian Ibsen.

Brian Vad Mathiesen kalder det over for avisen et »rigtig godt og konstruktivt« projekt, der dog kræver grundige analyser.

»Det er langt mere realisérbart end de her luftige tanker om en kæmpestor energi-ø langt ude i havet, med 10 gigawatt eller mere. Udfordringen ligger i at finde egnede placeringer til store mængder vedvarende energi, der samtidig er tæt på nogle store forbrugscentre. Det er det her et eksempel på, at man kan«, siger professoren til Politiken.

Samme holdning har Christian Ibsen ifølge Politiken. Han påpeger samtidig, at et kæmpe anlæg ved Bornholm ikke blokerer for, at man en dag også kan bygge ude i Nordsøen.",6
,2019-12-03 00:00:00,Finanslov: Professor roser forundersøgelser til energi-øer,Ingeniøren,Link,"Kommende 'energiøer' i Nordsøen og ved Bornholm kan understøtte produktionen af grønne flydende brændsler. Det er professor Henrik Wenzel glad for, men han advarer også om, at vi kan miste vigtige synergifordele, hvis vi vælger de forkerte tekniske løsninger.

Det er grundlæggende positivt, at regeringen i finansloven for 2020 direkte skriver, at der nu skal »igangsættes en forundersøgelser til energiøer samt understøtte power-to x teknologi«, siger professor på SDU, Henrik Wenzel. Men han advarer samtidig om, at vi med energiøer risikerer at miste vigtige synergieffekter ved produktion af flydende grønne brændsler.

Yderligere hedder det i aftaleteksten, at »Power-to-X kan potentielt understøtte en effektiv udnyttelse af store mængder havvindstrøm fra en evt. energiø, hvorfor der samtidig afsættes midler til forsknings-, udviklings og demonstrationsordninger for Power-to-X.«

I alt afsættes der 30 mio. kr. i 2020, 27 mio. kr. i 2021 og 8 mio. kr. i 2022.

Ørsted vil starte med lille energiø ved Bronholm
Spørgsmålet om energiøer har været oppe og vende flere gange, senest denne sommer her i Ingeniøren, hvor konsortiet “North Sea Wind Power Hub” beskrev, at et netværk af energiøer i Nordsøen på hver 10 GW både var teknisk og økonomisk muligt. Øerne kunne for eksempel placeret på Dogger Banke.

I slutningen af november argumenterede Ørsted yderligere for, at en energiø på 1 GW, kunne ligge ved Rønne Banke sydvest for Bornholm og forbinde Danmark og Polen elektrisk.

Henrik Wenzel understreger, at hvis der bygges sådanne energiøer, så er det vigtigt, at det kun er el, der bringes i land og altså ikke brint produceret ude på selve øen:

»For så mister vi de synergier, der opstår i processen ved fremstilling af brint, syntesgasser og videre til flydende grønne brændsler. Det først og fremmest overskudsvarme, der kan udnyttes i fjernvarmenettet,« siger han.

Som eksempel nævner han, at hvis elektrolysen nemytter SOEC-metoden, er det en rigtig god ide, at føre varmen fra processen, hvor grøn syntetisk gas omdannes til et flydende brændsel, tilbage til elektrolyse-processen og derefter bruge restvarmen til fjernvarme.

Derfor er det også vigtigt, at selve produktionen kommer til at ligge i nærheden af et fjernvarmenet.

I dialog med globalt energiselskab
Han har sammen med sin forskningsgruppe og Niras, for nylig offentliggjort rapporten ""Nordic GTL – a pre-feasibility study on sustainable aviation fuel from biogas, hydrogen and CO2"", hvor beregninger viser, at med den rette integration af grøn el, brint, biogas og CO2, vil det være muligt at fremstille flydende brændstof til flytrafikken, som kun er dobbelt så dyrt som fossilt brændstof i dag.

Lige nu arbejdes der på at få gang i et konkret projekt i samarbejde med et globalt energiselskab. Første skridt vil være at omdanne methaniseret biogas direkte til et flydende brændsel.

Efterfølgende er det tanken, at produktionen øges ved at tilføje procestrin, hvor grøn brint og CO2 indgår:

»Den første del er kendt teknologi og vi kan gå direkte til et fuldskalaanlæg. Men når vi kommer videre og skal bruge brint og CO2 til at øge produktionen, så er der brug for demonstrationsprojekter og her kan aftaleteksten fra Finansloven bliver interessant,« siger han.",-7
,2020-02-12 00:00:00,Gas-skepsis stemt ned: Parlament godkender EU-liste over 151 infrastruktur-projekter,Ingeniøren,Link,"De 151 projekter omfatter en hel del naturgas-projekter og derfor stemte den grønne gruppe i Parlamentet imod at godkende listen, men et stort flertal sagde ja.

EU Parlamentet godkendte onsdag en liste over 151 grænseoverskridende energiinfrastrukturprojekter, som EU Kommissionen har udvalgt som værdige til at søge EU-støtte.

Blandt projekterne på den såkaldte PCI-liste er Energiøen i Nordsøen, Baltic Pipe-gasledningen mellem Danmark og Polen samt i alt 55 naturgas-infrastrukturprojekter.

Netop de mange projekter med naturgas har fået den grønne gruppe i EU Parlamentet til at stemme nej til listen og opfordre andre parlamentsmedlemmer til at gøre det samme.

Forældet infrastruktur
Den danske SF'er Margrethe Auken skrev for eksempel i Altinget, at gasrør som disse vil fastfryse Europa i den fossile tidsalder og spilde milliarder af euro på infrastruktur som snart vil være forældet:

»Glem ikke, at hver en euro vi spilder her i stedet burde være gået til forskning, vedvarende energi eller grøn omstilling af landbruget,« skrev hun i sin opfordring.

Men ikke mange lyttede til opfordringen: Kun 169 stemte mod listen, mens 443 stemte for, skriver den polske delegation i en pressemeddelelse.

Mange nye kabelforbindelser
Ud over energi-øen i Nordsøen – som Energinet og et par andre transmissionsansvarlige selskaber sysler med planer om at bygge og som specifikt er nævnt i regeringens aftale med støttepartierne – indeholder listen også de store el-infrastruktur-projekter, der forbinder Norge og Storbritannien (North Sea Link og North Connect), kablet mellem Danmark og Storbritannien (Viking LInk) samt forbindelser mellem henholdvis Holland og Tyskland og Storbritannien.

PCI-projekter er grænseoverskridende energiinfrastrukturprojekter af strategisk betydning for Unionen.

Projekter på PCI-listen, der opdateres hvert andet år, nyder godt af mere lempelig administrativ behandling og kan altså også modtage finansiering fra Connecting Europe-midlerne.",
,2020-05-20 00:00:00,Ros til klimaudspil med to energiøer: Men et væsentligt kapacitetsproblem truer,Ingeniøren,Link,"Regeringens klimaplan vil sætte skub i udviklingen af grønne flydende brændstoffer. Energiprofessor er bekymret for, at flydende grønne brændsler er mere komplekse, end politikerne tror. IDA’s formand giver planen et »pænt 7-tal«.

Ifølge regeringens klimaplan, som netop er blevet præsenteret, skal der bygges to energiøer, i forbindelse med at der opføres 4 GW ny havvindmøllekapacitet. Målet med øerne er at skabe et knudepunkt for indsamling og distribution af grøn energi, både i form af el og flydende grønne brændsler.

Dermed er der lagt op til en teknologisk satsning på udvikling af Power-t-X (PtX), hvor grøn el omdannes til et alternativt brændsel, som kan bruges i for eksempel den tunge del af transportsektoren, fly, skibe og i industrien:

»Vi kan ikke længere lave enkeltstående havmølleparker. Det skal være energiøer, hvor vi både kan samle indføringen af grøn energi til land og, hvor der kan produceres brint og flydende brændsler,« sagde klima-, energi- og forsyningsminister Dan Jørgensen ved præsentationen af planen.

De to energiøer skal placeres hhv. i Nordsøen og i Østersøen ud for Bornholm. Til hver af dem skal der bygges 2.000 MW vindkraft eller mere end dobbelt så meget, som der er bygget i dag. Regeringens forslag svarer næsten til det, som IDA har foreslået i den seneste rapport: IDAs Klimasvar: Transport- og energiløsninger 2030, hvor der sættes et mål om i alt 6.630 MW havvind i 2030.

Udbygningen med energiøer og PtX-teknologi skal ses i sammenhæng med et mål om at indfange og lagre – evt. nyttiggøre - CO2 fra røggas. I første omgang fra de fossile kilder, som ikke umiddelbart kan udskiftes, men på længere sigt også fra biomasse, sådan at der reelt er tale om negativ CO2-emission.

God plan med huller
Professor i energiplanlægning på Aalborg Universitet, Brian Vad Mathiesen, kalder ideen om energiøer for rigtig gode, men har også nogle betænkeligheder ved udmeldingen:

»Det er rigtig fint og noget, som vi har talt om i flere år. Nu får vi sat midler af, så vi over de næste to-tre år kan udvikle demonstrationsprojekter, der viser, hvordan PtX kan virke. Det skal helst ske gennem hele værdikæden, så vi for eksempel også får det testet af i de lastbiler som rent faktisk skal køre på det,« siger han.

Men han er også bekymret for, at politikerne undervurdere, hvor komplekst sådan et energisystem vil blive. Der mangler nemlig stadig viden og modeller, der viser, hvor de enkelte anlæg bedst placeres, teknisk og økonomisk:

»Det handler om, hvad det er for en infrastruktur vi vil opbygge til transport af den grønne energi. Er det for eksempel bedst at placere produktionen af brint på selve energiøen, eller skal el føres i land for derefter at blive omdannet til flydende brændsler,« siger han og understreger, at vi ikke må låse os for tidligt fast.

Mht. til placering af energiøerne mener han, at Bornholm er et oplagt sted. Med sin placering tæt på både Sverige, Polen, Tyskland og Danmark kunne øen blive et effektivt middel til at fortrænge fossile brændsler i de lande:

»Jeg mener sagtens, at den kan bære at udbygges med op til 5 GW,« siger han.

Mere betænkeligt er det med energiøen i Nordsøen. Her er afstandene væsentlig længere, og vi har i dag ikke kabler, som er i stand til at overføre mere end de 2 GW, der er planlagt:

»Jeg vi først tro, at det bliver på den anden side af 2030, at vi kan komme op i kabel størrelser, der kan overføre op til 10 GW, men når det sker, skal vi også udbygge den kapacitet, så vi kan levere grøn strøm til de store energiforbrugende centre i Nordeuropa,« siger Brian Vad Mathiesen.

Overordnet set kalder professoren klimaplanen for et godt udspil, selvom han godt kan pege på tekniske detaljer, som han er mindre glad for, og huller, som ikke helt er blevet udfyldt.

Klimaplan anerkender teknologi
Formanden for IDA, Thomas Damkjær Pedersen, glæder sig over, at der nu er kommet et første udspil fra regeringen på, hvordan vi skal komme i mål med CO2-reduktionen i 2030:

»Udspillet anerkender, at der er brug for et teknologisk fokus for at nå målet. Mange af løsningerne har vi også peget på i vores Klimasvar fra tidligere i år. Jeg vil derfor alt i alt give den et pænt 7-tal,« siger han.

Grunden til at vi ikke kan komme højere op, er ifølge Thomas Damkjær Pedersen, at vi endnu ikke har fået det omsat i en national strategi, og at vi derfor ikke ved hvordan .

Men at havvindmølleparker fremrykkes, og at der nu kommer fokus på udvikling og demonstration af PtX, så det kan gå fra demonstrationsanlæg til stor skala, er helt nødvendigt, for at vi kan nå målene om CO2-reduktioner i 2030 og 2050, siger han:

»Nu glæder jeg mig til, at planen bliver omsat til en egentlig strategi for forskning og udvikling i et samarbejde mellem private og offentlige aktører,« siger Thomas Damkjær Pedersen.",8
,2020-05-20 00:00:00,Regeringens storstilede klimaplan bidrager til en brøkdel af CO2-målet,Ingeniøren,Link,"Regeringens udspil til den første del af klimahandlingsplanen nedbringer kun CO2-udledningen med 2 ud af de nødvendige 19 mio. ton CO2 frem mod 2030.

Så kom regeringen endelig med sit samlede udspil til første trin i en klimahandlingsplan, der skal føre os frem til mod klimamålet om en CO2-reduktion på 70 pct. eller 19 mio. ton CO2 i 2030 – og som nu skal forhandles med de øvrige partier bag klimaloven.

Planen består af seks punkter og lad det være sagt med det samme – den viser ikke, hvordan vi når klimamålet, idet den blot vil give en reduktion på 2 mio. ton CO2 ud af de påkrævede 19 mio. ton.

Til gengæld lovede regeringen flere initiativer senere:

»Vi er ikke færdige. Det her er kun første kapitel, og efter sommerferien vil vi præsentere nye initiativer. Men i dag skaber vi et solidt fundament for et klimaneutralt Danmark – et fundament, vi kan bygge videre på i mange år fremad,« sagde finansminister Nicolai Wammen på pressemødet, hvor han også lovede, at man vil skabe grundlaget for, at tusindvis af grønne arbejdspladser i de kommende år kan blive skabt og kan blive bevaret her i Danmark.

Langsigtede energiøer og power-to-x
Når tiltagene ikke giver så meget CO2-reduktion, skyldes det, at flere af dem er meget langsigtede og i stedet for her-og-nu-reduktioner sigter på at udvikle og opskalere de teknologier, vi får brug for på den lange bane. At det er vigtigt at sætte gang i teknologiudvikling var dog også noget, som Klimarådet rådede til i sin rapport fra marts om 70 procents-målet.

De langsigtede perspektiv gælder især forslaget om etablering af to energiøer og udbygning med ekstra 2 GW havvindmølleparker i henholdsvis Nordsøen og i Østersøen, og det gælder forslaget om at sætte turbo på teknologiudviklingen af power-to-x og af CO2-fangst og lagring.

Konkret foreslår regeringen, at vi skal fange CO2 fra for eksempel industrien for så at bruge den til grøn energi eller pumpe den tilbage i jorden. Regeringen vil fra 2024 afsætte 400 mio. kr. årligt til en pulje, der skal indfange og lagre CO2, hvilket ifølge oplægget vil reducere CO2-udledningen med 0,3 mio. ton. CO2 pr. år i 2030. Derudover vil regeringen lave en samlet strategi for CCUS for at sætte rammerne for den fremtidige indsats.

På Ptx-området vil regeringen indlede et partnerskab om et storskala PtX-anlæg, der skal fremstille grønne brændstoffer til fly og biler og på den måde drive omkostningerne på brint ned.

Puljer til biogas og industrien
Både energiøerne og ptx/CCS forslaget koster dermed ikke noget særligt før efter 2024, men giver altså tilsammen kun 0,3 mio. ton CO2-reduktion.

Grøn omstilling i industrien i form af elektrificering og brug af biogas vil regeringen fremme via en tilskudspulje på 900 mio. kroner fra 2020 til 2024 til elektrificering plus en pulje på 95 årligt til biogas og andre grønne gasser; den kommer dog først i spil i 2024. Det vil kunne reducere CO2-udledningen med 0,3 mio. ton i 2030.

Regeringen lover samtidig at indgå i et tæt samarbejde med Klimapartnerskabet for den finansielle sektor for at kortlægge mulighederne for at mobilisere private investeringer til den grønne omstilling på nye måder.

Når det gælder fremme af energieffektiviseringer i bygninger og industrien til gavn for klimaet, vil regeringen afsætte midler til at indsamle og udstille data om bygninger og deres energiforbrug. Desuden styrkes energimærkningsordningen, og der indarbejdes anbefalinger om indeklima, så bygningsejerne får et endnu bedre beslutningsgrundlag, når de vil investere i energiforbedringer i f.eks. boligen.

Der skal desuden stilles krav om fortsatte energibesparelser i statens bygninger frem mod 2030, så staten går foran med det gode eksempel. Alt dét giver tilsammen en reduktion på blot 47.000 ton i 2030.

Varmesektoren skal være mere grøn, som vi allerede har hørt om, det vil sige at olie og gasfyr skal udskiftes med fjernvarme og varmepumper. I planen er der sat tal på, hvor meget elvarmeafgiften skal sænkes (til 0,8 øre pr. kWh), og afgiften på fossile varme skal hæves (fra 56,7 øre pr. GJ til 62,3 øre pr. GJ), og at tilskuddene til forbrugerne, der vil udskifte olie eller gasfyr, kommer til at ligge mellem 15.000 og 25.000 kr.

Overskudsvarme fritages for afgift
Det fremgår også, at afgiften på overskudsvarme forslås fjernet, og at regeringen vurderer, at den omtalte nedsættelse af elvarmeafgiften vil være med til at gøre geotermisk varme til et rentabelt, grønt alternativ.
Varmepakken mindsker drivhusgasudledningerne med 0,7 mio. ton CO2 i 2030.

Endelig er der grøn affaldssektor og mere genanvendelse, hvor 80 pct. af det danske plast skal være udsorteret fra forbrændingen i 2030, og vi skal have mindre forbrænding og import af affald og mere sortering og genanvendelse. Samtidig vil regeringen gøre cirkulær økonomi til en vækstmotor for dansk erhvervsliv.

Initiativerne på affaldsområdet medfører en reduktion af drivhusgasudledningerne på 0,7 mio. ton CO2-ækvivalenter i 2030.

Hvor er transport, landbrug og CO2-afgift
Og så er der alt det, som ikke er med i planen. Der er ikke ét ord om initiativer i transportsektoren eller inden for landbruget – som er to store CO2 udledere – og heller ikke noget om en høj CO2-afgift, som både Klimarådet og de økonomiske vismænd har foreslået som den billigste vej til klimamålet.

På pressemødet i Finansministeriet svarede klima-, energi- og forsyningsminister Dan Jørgensen sådan på et spørgsmål om, hvorvidt det ikke er fair nok, at dem, der sviner mest, betaler mest – altså en CO2 afgift:

»Vi står midt i en meget stor krise. I mange andre lande i verden har man nok valgt at sige: OK, indsatser omkring klima, miljø og andet, det må man skubbe. Vi har valgt at sige nej, vi vil bruge den her krise som en mulighed. Vi vil skabe vækst. Det betyder, at vi må fravælge virkemidler som f.eks. store afgifter på store virksomheder eller på danskernes privatforbrug. Det tror vi ikke er nogen særlig god idé lige nu.«

Mangler en samlet plan
Og endelig er der så det helt store, overordnede spørgsmål: Når planen her kun giver to mio. ton CO2, hvordan når vi så resten af vejen i 2030?

Netop den pointe – altså at der ikke er tale om en samlet plan, men nærmere om en håndfuld gode takter – hæftede så forskellige organisationer som Rådet for Grøn omstilling, Greenpeace og brancheforeningen Dansk Energi sig ved.

Rådet for Grøn Omstilling er skuffede over det overordnede ambitionsniveau; Greenpeace kalder det et halvhjertet første spadestik, som man finder bekymrende, og endelig betegner Dansk Energi udspillet som vigtige initiativer, men at det ikke er nogen klimaplan:

»Vi savner en samlet klimaplan. Hele energisektoren mangler i den grad rammer og retning for, hvordan den skal gå foran på vejen mod målet i 2030, hvor CO2-udledningerne skal mindskes med 70 procent i forhold til 1990,« siger adm. direktør i Dansk Energi, Lars Aagaard.

Vi har ti år
På pressemødet spurgte DR netop til, hvornår vi får resten af planen, og hertil svarede klima-, energi- og forsyningsminister Dan Jørgensen således:

»Vi har omkring ti år til at nå det. Med de to millioner ton, vi har her sammen med de 0,5 millioner ton, vi tilrettelagde ved finanslovsaftalen, så når vi betragteligt mere end den tiendedel, man siger, at vi skulle nå. Ud fra den målestok er det ganske ambitiøst,« sagde han.

Man kan læse faktaarkene fra udspillene på Finansministeriets hjemmeside.

Regeringen forventer at indkalde Folketingets partier til de første forhandlinger af udspillet i løbet af næste uge.",-2
,2020-05-26 00:00:00,Kæmpeanlæg i Storkøbenhavn skal producere 250.000 ton flydende bæredygtige brændstoffer,Ingeniøren,Link,"I et nyt partnerskab går en række store danske virksomheder sammen om at udvikle et konkret produktionsanlæg til fremstilling af bæredygtige brændstoffer. Fuldt udbygget vil det spare atmosfæren for 850.000 ton CO2 årligt.

I 2023 skal et nyt partnerskab være klar med første del af anlægget på 10 MW, som kan producere bæredygtige brændsler baseret på strøm fra vindmøller. Anlægget skal placeres i Storkøbenhavn og blandt andet forsynes med energi fra den kommende energiø ud for Bornholm.

Når anlægget er fuldt udbygget i 2030, vil der være brug for 1.300 MW el og produktionen af brændsler vil ligge på cirka 250.000 ton årligt. Dermed vil de kunne erstatte fossile brændsler til vej-, sø- og lufttransport og spare atomosfæren for 850.000 ton CO2 årligt.

Det skriver Ørsted i en pressemeddelelse, hvor partnerskabet samler store danske virksomheder, som Københavns lufthavn, A.P.Møller-Mærsk, DSV Panalpina, DFDS og SAS. Cowi og Boston Consulting Group fungerer som videnspartnere for projektet, som også støttes af Københavns Kommune.

Henrik Poulsen, administrerende direktør, Ørsted, siger:

»Vores vision om at producere bæredygtige brændstoffer i Storkøbenhavn vil give os den nødvendige opskalering til industriel skala, som skal til for at reducere omkostningerne til produktion af vedvarende brændstoffer så meget, at de kan konkurrere med fossile brændstoffer. Med de rette politiske rammer på plads vil dette projekt kunne være et afgørende skridt fremad for produktionen af bæredygtige brændstoffer i Danmark, hvilket vil styrke Danmarks globale førerposition inden for teknologier og forretningsmodeller, der kan sikre en bæredygtig fremtid.«

Anlægget skal bruge el til at danne brint ud fra vand via elektrolyse og dermed kunne forsyne busser fra Movia og tunge lastbiler fra DSV Panalpina med brint, A.P.Møller-Mærsk vil kunne få mehanol til deres skibe og fly i Københavns Lufthavn vil kunne forsynes med bæredygtigt jetfuel.

Første etape skal, som nævnt, bestå af et 10 MW-anlæg, der skal producere brint til busser og lastbiler. Anden etape skal stå klar i 2027 og bestå af et 250 MW-anlæg, som forventes at blive forsynet med strøm fra en havmøllepark ud for Bornholm. Her skal der produceres brint, som kombineres med CO2, som er opsamlet fra punktkilder i København. Målet er at fremstille metanol til søtransport og jetfuel, såkaldt e-kerosin, til lufttransportsektoren.

Sidste etape kræver flere vindmøller
Sidste etape skal stå klar i 2030 og udnytte det fulde potentiale fra havvind ved Bornholm. Elektrolysekapaciteten skal opskaleres til 1,3 GW og der skal opsamles nok bæredygtigt CO2, så der kan fremstilles 250.000 ton brændstof. Det vil potentielt kunne erstatte 30 procent af de fossile brændsler, der bruges i Københavns Lufthavn i 2030.
Thomas Woldbye, administrerende direktør, Københavns Lufthavne, siger:

»Udfordringen med at skabe et fremtidssikret og bæredygtigt brændstof er fælles for alle i transportsektoren, og det at vi nu går sammen i et partnerskab er afgørende for, at vi kan få produceret bæredygtigt brændstof i de nødvendige mængder. Det understøtter samtidig ambitionerne om at omstille dansk luftfart til at være helt uden CO2-udledning i 2050 og gøre Danmark til et foregangsland inden for udviklingen af fremtidens klimavenlige brændstoffer.«

Projektet kan dog løbe ind i problemer, da den fulde udbygning kræver, at vindmølleparken ved Bornholm udbygges til 3 GW i 2030. I de klimaplaner, som regeringen præsenterede i sidste uge, er der kun planlagt med en park på 2 GW ud for Bornholm.",5
,2020-05-27 00:00:00,Professor: Tidsplan for havvindmøller kan skride med regeringens nye energiøer,Ingeniøren,Link,"Prisen for at etablere to energiøer med tilhørende vindmølleparker mangler at blive belyst. Medlem af Klimarådet frygter at tidsrammen for udbygningen med vindkraft skrider.

En række spørgsmål står ubesvarede med regeringens udspil i forslaget til en klimaplan om at etablere to såkaldte energiøer i danske farvande. Øerne skal hver kobles med en havmøllepark på 2 GW og være med til at nå målet om 70 procent CO2-reduktion i 2030.

Poul Erik Morthorst, der er professor ved DTU og medlem af Klimarådet, frygter, at udbygningen med havvindmøller skrider, så vi ikke når i mål i 2030, hvor Klimarådet har anbefalet, at det udbygges med mindst 5 GW.

Det skyldes blandt andet, at regeringen i planen for energiøerne har indregnet tre havmølleparker, der blev vedtaget med energiforliget i 2018, men hvor den første, Thor på 800-1000 MW, er forsinket mindst et år, og for de to andres vedkommende ikke er i gang:

»Jeg er bekymret for, at tiden løber, og vi kommer bagud. Jeg havde hellere set, at vi fik etableret de tre gange 800 MW havmølleparker, som blev aftalt i 2018 og så derefter tog hul på energiøerne,« siger han.

Ny energiø er milllioner af år gammel
Konkret er det regeringens forslag, at den ene af energiøerne skal ligge i Nordsøen og anlægges som en fysisk ø cirka 100 km ud for den jyske vestkyst.

Den anden er ikke nogen ny ø, men en omskrivning af, at der skal anlægges en vindmøllepark på Rønne Banke syd for Rønne med tilhørende tekniske faciliteter på Bornholm.

Den samlede kapacitet på 4 GW havvind er mere end dobbelt så meget, som er i drift på havene omkring Danmark i dag.

Begge øer skal i praksis fuldt udbygget fungere som en “energihub”, hvor energi kan udveksles med nabolande, på samme måde som havmølleparken Kriegers Flak syd for København, der forventes at gå i drift i august måned - bare i langt større skala.

På grund af afstandene til land skal forbindelserne etableres med jævnstrømskabler og her udestår der stadig en del teknisk udvikling med koblingsfelter.

»Hvis der skal udveksles energi med mellem landene, så er det ikke en helt lille ting at opbygge regelsæt for afregning. Oven i det kommer hele spørgsmålet om eventuelle tilskud til sådanne anlæg,« siger Poul Erik Morthorst.

El til Sjælland skal omdannes til brændstof
I forbindelse med vindmølleparken på Bornholm, har Ørsted - i partnerskab med en række aktører fra transportsektoren - annonceret, at der skal opbygges produktionskapacitet til fremstilling af bæredygtige brændsler på en anlæg i Storkøbenhavn. Ifølge regeringen skal disse brændsler anvendes »i sektorer, som ikke kan anvende grøn elektricitet direkte, fx luftfart, tung transport, nogle processer i erhverv mv. via Power-to-X-teknologien.«

Projektet indebærer, at der skal trækkes et kabel fra den bornholmske vindmøllepark direkte til Sjælland. Fuldt udbygget i 2030, er det forventningen, at anlægget har en kapacitet på 1,3 GW.

Sådan et anlæg vil være med til at komplicere en række politiske og regulative udfordringer, og kan gøre det vanskeligt at komme i mål til tiden, siger Poul Erik Morthorst:

»Jeg kan godt se perspektiverne i en energiø i kombination med bl.a. elektrolyse, men det ville være en skam, hvis det betyder, at tidsplanerne skrider,« siger han.

Ud over energiøer med havvind består klimahandlingsplanen af fem andre spor. Regeringen vil også investere i grønne teknologier, øge energieffektiviseringer, sikre grøn varme til danskerne, omstille industrien og skabe en mere grøn affaldssektor, lyder det.",-6
,2020-05-29 00:00:00,Analyse: Stram tidsramme kan sætte energiøer under pres,Ingeniøren,Link,"To kæmpe vindmølleparker og tilhørende brændstofproduktion skal stå klar om ti år. Er det kort tid, eller er det bare kendt teknologi, som skal sættes sammen?

Danmark skal udbygge med vindkraft på havet – rigtig meget vindkraft. Regeringen foreslog 20. maj i sin klima­plan to energiøer med tilsammen 4 GW vindkraft tilknyttet, og i denne uge kunne Ørsted sammen med en række partnere fortælle om et gigantisk brændstofproducerende anlæg, de vil bygge et sted i Storkøbenhavn og forsyne med el fra en af disse energiøer.

Det hele kan virke forjættende: ideen om at bygge vindmølleparker til havs for både at kunne forsyne Danmark og de omkringliggende lande med el og fremstille bæredygtige brændstoffer, såkaldt Power­-to-X (PtX). Den gode nyhed her er, at det meste af teknologien eksisterer og allerede fungerer industrielt. En række PtX-demonstrationsanlæg er i gang – men der mangler stadig erfaring med opskalering.

Så når industri og politikere er enige om, at det er vejen frem for at nå 70 procents reduktion af CO2-udledningen i 2030, så hober der sig alligevel en lang række spørgsmål op, som både kan udfordre teknik, infrastruktur og planlægning, og som bindes op af en tiårig tidsramme, der pludselig kan virke stram.

Men lad os prøve at kigge på det konkrete forslag: I Nordsøen skal der bygges en ø med plads til boliger, reservedelslagre og konverterstation for en vindmøllepark på 2 GW, som med tiden kan udbygges til 10-15 GW. Den skal placeres cirka 100 km ud for den jyske vestkyst og forbindes med flere lande, sandsynligvis Norge, Tyskland, Holland, Danmark og muligvis også Storbritannien.

Den anden store vindmøllepark skal ligge ud for Bornholm og er af regeringen blevet angivet til 2 GW i størrelse, mens Ørsted i det projekt, som beskriver en ny tilhørende PtX-fabrik placeret i Storkøbenhavn, forventer, at parken skal udbygges til 3 GW.

En af fordelene ved at bygge i nærheden af Bornholm er – som chef for energiøkonomi hos Ørsted Ulrik Stridbæk forklarer det til Ingeniøren – at der allerede er en ø. Dermed er det muligt hurtigt at komme i gang i Østersøen.

En konverterstation skal fordele energien fra vindmølleparken til i første omgang Danmark og Polen efter samme princip, som vindmølleparken på Kriegers Flak syd for København, der forventes at gå i drift i august i år, fordeler energi til både Danmark, Tyskland og Sverige.

Gigantisk elektrolyseværk
Næste skridt for at kunne udnytte de store mængder vindkraft, der vil blive produceret, er etablering af et produktionsanlæg i Storkøbenhavn, som kan omdanne el til et kemisk brændsel; i første omgang brint, men også methanol og jetfuel. Grundteknikker til sådan et anlæg findes allerede i dag, og frem mod 2030 skal det udbygges i tre faser for til sidst at være en gigantisk fabrik med et elektrolyseværk på 1,3 GW og produktion af 250.000 ton brændstof årligt, hvoraf en del skal forsynes med kulstof trukket ud af røggassen fra københavnske kraftværker som Amagerværket og ARC.

Så langt, så godt. Planerne er på plads, og det allermeste af teknikken er kendt. Nu mangler realiseringen, og der er mange ubekendte, hvilket Torben Glar Nielsen, der er teknisk direktør hos Energinet, også kan bekræfte. Energinet har især haft fokus på anlægget i Nordsøen via deltagelse i samarbejdet North Sea Wind Power Hub, hvor også de tyske og hollandske systemoperatører har deltaget. Projektet arbejder med et scenarie med flere øer i Nordsøen, herunder en dansk ø ca. 100 km fra Vestkysten. Analyserne viser, at 10-15 GW vindkraft omkring en ø er passende. Det er da fornuftigt at starte med 2-3 GW, enten som ren elproduktion eller som i forslaget ved Bornholm at inkludere et PtX-anlæg og dermed starte produktionen af et af fremtidens brændstoffer.

I takt med udbygningen med vindmøller i området vil el kunne transporteres mellem nabolande via jævnstrømskabler og på den måde også udnytte kabelkapaciteten, når det ikke blæser. På endnu længere sigt (frem mod 2050) kan øen kobles sammen med andre energiøer i Nordsøen. En af de tekniske udfordringer gælder koblingsfelter til jævnstrøm, hvor udviklingen nok er i gang, men ikke i mål.

I en kommentar i sidste uge til regeringens klimaplan kaldte professor i energiplanlægning på Aalborg Universitet Brian Vad Mathiesen ideen om energiøer for rigtig god. Det var noget, som forskerne havde talt om i en årrække. Men han havde også betænkeligheder og understregede, at der nu skulle sættes midler af, så vi over de næste to-tre år kan få udviklet demonstrationsprojekter, der viser, hvordan hele infrastrukturen og PtX rent faktisk kan virke. Det skal helst undersøges gennem hele værdikæden, altså helt fra vindmøller til en konkret lastbil, som rent faktisk skal køre på brændstoffet.

Meget kan udskyde udbygningen
Økonomisk og planlægningsmæssigt er der risiko for, at hele idégrundlaget også løber ind i udfordringer. Ifølge Klimapartnerskabet for Energi vil staten skulle afsætte støttemidler i form af tilskud og målrettede afgiftslettelser på 5-7 mia. kroner årligt frem mod 2030, hvoraf en del altså sandsynligvis skal gå til satsningen i energiøer og PtX.

I Berlingske tirsdag i denne uge sagde klima-, energi- og forsyningsminister Dan Jørgensen (S), at 2 GW vindkraft ved Bornholm allerede er ganske ambitiøst, og at fremtidige analyser skal se på, i hvilket tempo der skal udbygges, afhængigt af hvad vi selv skal bruge, og hvad de bruger i andre lande. Heri skal der altså også indregnes både politiske forhandlinger og samarbejde med myndigheder i nabolandene.

Udbygningstakten kan også blive udfordret, for hvis alle vindmøllerne til havs i de kommende år skal lægges ind under energiø-konceptet, som regeringen nu foreslår, så er der risiko for, at vi kommer bagud med udbygningen, hvilket man kunne læser i Politiken i tirsdags. Politisk chef i Wind Denmark Martin Bøndergaard vurderede, at planen så ville give forsinkelser på et par år.

Både Ulrik Stridbæk og Torben Glar Nielsen er enige om, at princippet bag energiøer er afgørende for fremtidens udbygning med vindkraft på havet. Vi har med andre ord nemlig nået til et tidspunkt, hvor der er brug for at gå et skridt op rent teknologisk; vindmøller på havet er i dag konkurrencedygtige med flere fossile alternativer, men hvis prisen skal endnu længere ned og virkelig have en klimaeffekt på kontinentet, så er det ikke længere nok at udbygge vindmølleparkerne og tilslutte dem en ad gangen.

Men de erkender også begge, at der er udfordringer, både når det gælder teknologien og tidsplanen. Eller som Ulrik Stridbæk udtrykker det, så er det nu, der skal tænkes i et paradigmeskifte, for tiden er knap. ",3
,2020-06-09 00:00:00,Analyse: Derfor skal vi hellere bygge for mange end for få havmøller,Ingeniøren,Link,"Det kan blive svært at følge med det fremtidige behov for grøn strøm, fordi vejen mod regeringens nye energiøer er belagt med forhindringer. Og så bliver det vanskeligt at få skubbet de gamle kulfyrede værker ud.

Hver gang, der blæser en vældig vind ude fra vest, og prisen på strøm falder til nul eller derunder, kan man læse om overudbygning med vindmøller og spild af samfundsressourcer. For når danskere ikke kan forbruge vindkraften, skal den eksporteres. Og de mulige købere har måske selv overskud af el eller problemer med kapaciteten på elnettet – og så skal vindmøller lukkes mod betaling.

Ifølge fagfolk er problemet frem mod 2030 dog slet ikke overudbygning med vedvarende energi som vindmøller og solceller – tværtimod er der lige nu en stor risiko for, at vi kommer til at mangle grøn strøm, når vi runder nytåret om godt og vel 9 år og 6 måneder.

Sådan er situationen i den danske elsektor, efter at regeringen i forrige uge kom med første del af en samlet klimahandlingsplan.

Lad os lige tage de tal, vi skal ramme: Energinet har i rapporten 'Systemperspektivet ved 70%-målet og storskala havvind', fra marts måned i år kigget på forskellige scenarier for elforbruget og udbygningen med VE-el. I dag ligger elforbruget på cirka 36 TWh, og det vil i det såkaldte grundscenarie stige til 50 TWh i 2030. Men hvis der virkelig kommer gang i elektrificeringen af næsten alle områder i landet – flere datacentre, opvarmning (varmepumper), industri (procesvarme) og transport (især elbiler) – kan vi nå et forbrug på 57 TWh i 2030. Og hvis der yderligere satses på at omdanne energien til flydende brændsler via PtX (Power-to-X), så er der mulighed for at nå helt op på et forbrug på 70 TWh i 2030, altså næsten en fordobling i forhold til i dag.

Energiøer er et paradigmeskift
Derfor er ideen om energiøer, som regeringen fremlagde i sin klimahandlingsplan i forrige uge, en forjættende tanke. Øerne bliver kaldt for et paradigmeskift i forhold til, hvordan vi hidtil har bygget havvindmøller, da en park ikke længere vil blive koblet til elnettet via et separat kabel. I stedet vil energien fra parken blive samlet på en ø, hvorfra det er muligt at distribuere den dertil, hvor der er brug for den.

Konkret er der udsigt til 2 GW i Østersøen og 2 GW i Nordsøen. I Østersøen bliver det selve Bornholm, der kommer til at fungerer som energiø, med forbindelse til Sjælland og måske også Sverige, Tyskland og Polen alt efter hvad der systemteknisk er mest hensigtsmæssigt. I Nordsøen bliver havmølleparken i første omgang på 2 GW, men den vil potentielt kunne udbygges til 10 GW.

Den kunstige ø, der skal bygges cirka 100 km ud for Vestkysten, skal foruden til Jylland potentielt forbindes til Norge, Tyskland, Holland og muligvis også Storbritannien. I planen har regeringen inddraget to af de tre havmølleparker, som blev aftalt i Energiforliget fra 2018 i energiøerne. Den tredje, kaldet Thor på cirka 800 MW, forventes stadig at blive bygget på traditionel vis og være klar til at gå i drift omkring 2024.

De ekstra 4 GW havvindmøller og den forventede produktion på cirka 18 TWh kan hurtigt vise sig både at komme for sent og være alt for lidt, hvis behovet for VE-el vokser som i Energinets forudsætninger, lyder kritikken fra flere sider. Konsekvensen vil blive, at de eksisterende danske kulkraftværker ikke bliver 'presset ud' af elproduktionen, og at Danmark i langt højere grad er afhængig af import af el.

Kulkraft skal presses ud
En række systemeksperter, Ingeniøren har talt med, er enige om, at hvis havvindmøllerne ikke bliver bygget hurtigt nok, så kulkraft bliver presset ud af systemet, så vil det føre til, at CO2-emissionen beregnet som kg CO2/kWh i systemet, ikke falder så hurtigt som nødvendigt, hvis vi skal nå de 70 procent i 2030.

Og at bygge hurtigt nok behøver hverken være svært eller særligt dyrt. I Klimarådets seneste rapport hedder det, at vindmøller på land (og solceller) vil kunne etableres helt uden eller med meget lav støtte, og at havvindmøller kun vil have behov for mindre støtte for at kunne skubbe kulfyret elproduktion ud af systemet.

Eksempelvis er det forventningen, at Thor-vindmølleparken kun vil have behov for et tillæg til markedsprisen på ca. 7-9 øre pr. kWh for at kunne konkurrere med fossil elproduktion.

Både Klimarådet og Energinet skriver i deres rapporter, at hvis de høje mål for elforbrug skal nås, så vil der være behov for at bygge langt mere havvind, end de 4 GW fra energiøerne plus den aftalte park Thor. Mængden af ekstra GW ligger fra 3-10 alt efter, hvor meget af energiforbruget vi får omstillet til el, for eksempel til produktion af flydende brændsler via PtX.

Ideen om at etablere energiøer kan derfor vise sig at være en direkte barriere for at nå målene i 2030. Ikke fordi det rent teknologisk og energiøkonomisk er en dum idé. Men fordi processen frem mod, at de rent faktisk er klar til at levere el ind i det danske system, kan trække i langdrag. Det har allerede vist sig ved udbuddet af både landmøller og kystnære møller, hvor sagsbehandlingen trækker i langdrag, og byggeprojekter bliver udsat.

Oven i det kommer en teknologisk udfordring. Det kan nemlig virke besnærende at gennemtænke en energiø og beregne, hvordan den kan indgå i et netværk af udvekslingsforbindelser og kombinationer med andre VE-teknologier, som for eksempel PtX. Men selvom meget af teknologien er kendt, mangler der stadig svar på, hvordan el skal udveksles, både rent teknisk via koblingsfelter til jævnstrøm og rent økonomisk mellem de involverede lande og til alternative anvendelser, igen med PtX som det bedste eksempel.

Risiko ved underudbygning
Er der så risiko for, at vi kommer til at overudbygge og dermed skabe endnu flere situationer, hvor vindmøller må stoppes eller el skal eksporteres mod betaling? Det skete faktisk en del gange i 2017, hvor der samlet set over hele året blev stoppet vindmøller i 84 timer i Vestdanmark og 58 timer i Østdanmark. Samlet set betød det, at en produktion på 47 GWh, eller hvad der svarer til forbruget i 11.000 danske boliger, blev spildt. Det svarede til 0,3 procent af den samlede vindkraftproduktion det år. I 2019 blev der ligefrem sat rekord, da vindmøller og solceller tilsammen stod for 133 procent af elforbruget søndag 15. september. Faktisk lå produktionen fra vindmøllerne på 160 procent af forbruget i timerne mellem 2 og 3 den nat.

Svaret på, om vi kan bygge for meget, er alligevel et klart nej. Med regeringens Klimaplan er vi langt fra at komme ud i en situation, som vi ikke kan håndtere teknisk ved hjælp af fleksibelt elforbrug og stærke udlandsforbindelser, lyder det fra fagfolk. Risikoen for at underudbygge er langt større, for hvis det sker, vil adgangen til VE-el blive en flaskehals for elektrificeringen af Danmark – det gælder især, hvis der skal alvor bag tankerne om PtX.

Det kan altså godt være, at vi i sidste ende når målet i 2030, men vejen derhen vil være belagt med en CO2-emission, som kunne have været undgået. Vi vil med andre ord være tippet til den forkerte side i den den svære balancegang mellem produktion og forbrug af VE.",-4
,2020-06-09 00:00:00,Cowi-rapport: Regeringens energiøer giver dyrere havmøllestrøm,Ingeniøren,Link,"Regeringens energiøer koster flere milliarder mere for samme antal GW end traditionelle havvindmølleparker, viser en ny rapport fra Cowi.

Det vil være flere milliarder kroner dyrere at etablere to såkaldte energiøer, hvor strømmen fra den omgivende havmøllepark samles, som regeringen foreslår i sit klimaudspil, end hvis der etableres traditionelle havvindmølleparker tættere på land.

Det viser en ny rapport fra konsulentfirmaet Cowi, der på vegne af Energistyrelsen har gennemført en finscreening af danske havarealer for at undersøge muligheden for at etablere enkeltstående havvindmølleparker med direkte forbindelse til land såvel som flere sammenhængende havvindmølleparker tilkoblet energiøer.

I rapporten estimerer Cowi, at en enkelt havvindmøllepark i Nordsøen med en installeret effekt på 1 GW koster knap 15,8 milliarder kroner i samlede investeringsomkostninger. Tre enkelte havvindmølleparker ender altså med at koste 47,8 milliarder kroner for 3 GW.

De samlede investeringsomkostninger for en energiø med en effekt på 3 GW estimeres af Cowi til at koste 58,2-58,6 milliarder kroner.

Sammenlignet med tre traditionelle havvindmølleparker med direkte forbindelse til land vurderer Cowi altså, at en af regeringens energiøer vil koste omkring 11 milliarder kroner mere i samlede investeringsomkostninger – svarende til en merpris på 23 procent.

Cowi har også estimeret levetidsomkostningerne per kWh baseret på den endelige energiproduktion samt de samlede investerings- og drifts- og vedligeholdelsesomkostninger med en levetid på 30 år og en diskonteringsrate på 8 procent.

Det vurderes, at de gennemsnitlige omkostninger over hele levetiden (LCoE) for de enkelte havvindmølleparker i Nordsøen udgør 0,40 kroner pr. kWh, mens det samme tal for en energiø ligger på 0,46-0,49 kroner pr. kWh.

I Cowi-rapporten nævnes det, at der er sket en opdatering af områderne, som dels er baseret på »ny information om interesser i dele af områderne og dels baseret på ændringer i forudsætningerne for de økonomiske beregninger«.

»Der er også givet politisk opdrag til at afsøge muligheder for at etablere en eller flere såkaldte energiøer/hubs i havområder uden for dem, der var omfattet af 2018 finscreeningen. Med etableringen af sådanne energiøer/hubs åbnes muligheden for at bygge væsentlig flere havvindmølleparker i nye områder,« skriver Cowi.

Stadig et ønske om traditionelle havvindmøller
Ifølge Martin Risum Bøndergaard, der er politisk chef i sektorfællesskabet for vind, Wind Denmark, så er det ikke overraskende, at Cowi kommer frem til, at det er billigere at bygge enkeltstående parker tættere på land.

»Det bør man selvfølgelig også tage højde for politisk, så man fortsat satser på at få billigst mulig havvind ved at bygge enkeltstående parker, samtidig med at man også satser på de store visioner om energiøer og dermed skaber en mulighed for at udnytte havvindressourcerne længere fra land og kunne eksportere den grønne energi til resten af Europa,« siger han.

Martin Risum Bøndergaard mener, at det vil være uklogt, hvis Folketinget vælger at »lægge alle havvindmølle-æggene i en kurv« ved udelukkende at satse på energiøerne og vinker farvel til de tre havvindmølleparker fra Energiaftalen 2018.

»For så gør man havvindsatsningen dyrere end nødvendigt, og man vinker farvel til nogle rigtig attraktive og billige havvindmølleparker, som vil kunne ligge rigtig godt i forhold til ønsket også fra regeringen om, at Danmark skal være stærk i den nye teknologi om energilagring og -konvertering via det såkaldte power-to-x, hvor man bruger energi fra vind til at konvertere til brint og flydende brændsler,« siger han.

Direktør for Rådet for Grøn Omstilling Claus Ekman håber også, at regeringen fastholder planerne om at etablere de mest omkostningseffektive havvindmøller. Han undrer sig over, at der i finansloven sidste år blev afsat flere millioner til at lave undersøgelser af energiøerne, og at regeringen nu har meldt ud, at de skal etableres inden 2030 uden at fremlægge resultaterne af undersøgelserne.

»Regeringen har været forhippet på to energiøer inden 2030 i stedet for rent faktisk at få sat havvind op, og der mangler stadig konkrete forslag til finansiering og faste datoer for udbuddene. Vi har travlt, for det tager typisk seks, syv eller otte år, fra den politiske beslutning om et havvindmølleprojekt træffes, til det står færdigt,« siger han.

Claus Ekman mener, at det her og nu handler om at få udbudt de tilstrækkelige GW inden 2030, og at disse GW skal udbydes som traditionelle havvindmølleparker.

»Samtidigt er det fornuftigt at kigge længere ud i horisonten, så man på sigt kan få afklaret økonomien og – når tiden er inde – begynde etableringen af energiøer. Jeg tror, at det i høj grad for regeringen handler om signaler, og det er fint, at man fokuserer på, at der skal laves energiøer, men det er præmaturt at melde ud, at man vil have dem inden 2030. Det er nogle fine signaler, men regeringen er nødt til at blive mere konkret,« siger han.

En helt ny epoke
Regeringen meldte som en del af første del af klimahandlingsplanen 20. maj ud, at den ønsker at etablere to energiøer med havvind, der skal levere 4 GW havvind eller mere end dobbelt så meget, som der er opført i dag.

En smule mere konkret foreslås det at etablere de to energiøer inden 2030: en i Nordsøen på 2 GW med plads til mindst 10 GW på sigt og en i Østersøen på 2 GW.

Energiøerne skal ikke kun producere strøm, men også på sigt kunne tilkoble teknologier, der kan lagre eller omdanne denne grønne strøm til for eksempel brændstoffer (såkaldt power-to-x”).

Klimaminister Dan Jørgensen (S) sagde i en pressemeddelelse i forbindelse med præsentationen af klimahandlingsplanen, at med »etableringen af verdens to første energiøer tager vi hul på en helt ny epoke i det danske vindeventyr«.

»Vi øger mængden af havvind massivt, og samtidig vil vi gøre det muligt at bruge den grønne strøm i tanken på lastbiler, fragtskibe og fly. Vi præsenterer en pakke, der både leverer CO2-reduktioner på kort sigt og lægger udviklingsspor ud til fremtidens klimaneutrale Danmark,« forklarede han.",2
,2020-06-10 00:00:00,Rådgiver om power-to-x: Samspil mellem vind og elektrolyseanlæg bliver svært,Ingeniøren,Link,"Som teknisk rådgiver for partnerskabet bag det ambitiøse power-to-x-projekt i Storkøbenhavn ser Cowi primært projektet som en ny kobling af allerede eksisterende teknologier

Samspillet mellem en variabel elforsyning fra havmølleparkerne, en stabil brændstofproduktion og leverancer af fjernvarme er den store udfordring, når det gælder design af et stort power-to-x-anlæg.

Det forklarer teknisk chef Jeppe Grue fra Cowi, som er valgt som teknisk rådgiver på den store power-to-x-vision, som for nylig blev lanceret af blandt andre Ørsted, Mærsk og Københavns Lufthavne.

»Den store udfordring ligger i at få power-to-x-anlægget til at køre fleksibelt, så det kan spille sammen med el- og varmesystemet og opsuge de store variationer i elproduktionen, som de vedvarende energikilder naturligt byder på,« påpeger han og tilføjer, at det sandsynligvis bliver nødvendigt med nogle mellemlagre af brint for at få det hele til at hænge sammen.

Det store power-to-x-projekt skal i løbet af de næste ti år etablere en produktion af først grøn brint og senere grønne brændstoffer som metanol og jetbrændstof (kerosen) til fly og søtransport på basis af elektrolyse.

Ingeniøren har prøvet at få sat lidt flere tal på det store projekt, men meget er simpelthen ikke fastsat eller afklaret endnu.

Kører i tre etaper
Teknisk chef Jeppe Grue vil dog gerne forklare, at meget handler om, hvordan de enkelte teknologier bedst muligt spiller sammen:

»De enkelte elementer i projektet er sådan set eksisterende og velkendte teknologier. Vores opgave bliver at kombinere dem bedst muligt på en ny måde og samtidig skalere løsningerne op til industriskala,« siger han og tilføjer, at de få elektrolyseprojekter, der allerede findes rundt om i verden, typisk har været meget mindre.

Projektet skal køre i tre etaper. Første etape, der skal sættes i værk i 2023, består af et 10 MW elektrolyseanlæg, der skal producere grøn brint til direkte brug i busser og lastbiler. Anlægget skal placeres i Storkøbenhavn, hvor Ørsted i forvejen har et mindre brintprojekt undervejs med blot 2 MW elektrolysekapacitet på Avedøreværket.

Anden etape, som skal realiseres i 2027, omfatter et elektrolyseanlæg på 250 MW. Den producerede brint skal kombineres med opsamling af bæredygtig CO2 fra punktkilder i Storkøbenhavn, så man kan fremstille metanol til søtransport og vedvarende jetbrændstof (e-kerosin) til luftfartssektoren.

Endelig er der tredje etape, hvor elektrolysekapaciteten øges til 1,3 GW i 2030.

Anlægget vil årligt kunne producere 250.000 ton bæredygtigt brændstof til brug i busser, lastbiler, skibe og fly. Det svarer til 30 pct. af det brændstof, som tankes i Københavns Lufthavn.

Strøm fra 3 GW havvind
Strøm til elektrolyseprocessen skal komme fra havmølleparker – i 2027 fra en nye havmøllepark ved Bornholm på 2 GW, som regeringen har foreslået.

For at kunne forsyne 1,3 GW elektrolysekapacitet kræves ifølge projektpartnerne 3 GW havmøllekapacitet, og projektpartnerne foreslår derfor parken udvidet.

Spørger man Ørsted, hvorfor kapaciteten skal være så stor, forklares det med, at vindmøllerne ikke kører hele tiden. Ørsted regner med, at havmølleparker producerer på fuld tryk i 47 pct. af tiden.

En anden ting, der skal afklares, er hvilken type elektrolyse der skal anvendes til brintproduktionen: alkalisk elektrolyse, PEM-elektrolyse eller SOEC, som er en omvendt brændselscelle.

»Vi vil gerne hurtigt i gang, så det vil være naturligt, at vi koncentrerer os om tilgængelige teknologier, og dér ligger den alkaliske elektrolyse eller PEM-cellen lige for,« forklarer Jeppe Grue.

Energitab på 30-40 pct.
Hvad energitabet i elektrolyseprocessen angår, så ligger det som en tommelfingerregel på mellem 30 og 40 pct., men her peger Jeppe Grue på, at man skal se på effektiviteten af hele anlægget under ét, og at det er meningen, at overskudsvarmen skal udnyttes til fjernvarme.

At finde frem til den rette fysiske placering af anlægget er også en del af Cowis opgave, men endnu er intet besluttet.

Spørger man igen Ørsted, så bekræfter pressemedarbejderen, at der ikke er taget stilling til elektrolyseteknologien, og at det heller ikke er besluttet, hvor anlæggene skal ligge, men at de formentlig vil blive placeret ved Avedøre eller på Amager.

Grøn eller sort CO2 kilde
For at kunne fabrikere grøn metanol og grønt jetbrændstof kræves en grøn CO2-kilde, og om CO2-kilden er grøn, afhænger af, om CO2’en er hentet ud af røgen ved afbrænding af fossile brændsler, af røgen fra biomasse eller fra biogas.

Hos Ørsted oplyser man, at man endnu ikke har lagt sig fast på punktkilder, men at de mest sandsynlige muligheder er CO2 fra biomassekraftværker, affaldsfyrede værker eller en kombination.

»Vi er opmærksomme på, at affald indeholder en andel biologisk baseret affald og en fossil baseret andel, og det vil vi forholde os til, hvis vi ender med at vælge CO2 fra affaldsfyrede værker,« oplyser Ørsted i en mail.

Projektet har selv oplyst, at de 250.000 ton grønt brændstof vil kunne reducere CO2-udledningen med 850.000 ton CO2 i 2030, når det erstatter tilsvarende mængde fossile brændsler.

Til sammenligning angiver rapporten fra luftfartens klimapartnerskab, at dansk luftfart i dag udleder 3,2 mio. ton CO2 (udenrigs og indenrigs), hvorfor projektets produktion altså vil kunne reducere udledningen fra luftfarten med lidt over en fjerdedel, hvis luftfarten får lov at købe hele anlæggets produktion af grønne brændstoffer.

Dejligt, men dyrt
At bygge et elektrolyseanlæg med en kapacitet på 1,3 GW elektrolyseanlæg er hverken nogen lille eller billig sag.

Hvis man kigger i for eksempel Energifondens ‘Roadmap for Elektrificering’ kan prisen på sådan et 1,3 GW elektrolyseanlæg med tilhørende havvind nemt løbe op over 24 mia. kroner i anskaffelse, hvilket giver en brintpris på cirka 150 kroner pr. GJ.

Hvis man skal fremstille metanol eller jetfuel, stiger omkostningen med en faktor tre.

Energinet skriver i sin ‘Systemperspektivanalyse ved 70 pct. havvind’ fra marts i år, at man regner med, at PTx-tiltag koster 1.500-3.000 kroner pr. ton sparet CO2. Til sammenligning koster direkte elektrificering – altså brug af el i opvarmning, transport eller industrien 300-1.500 kroner pr. ton.

Ifølge Klimarådet har Klimapartnerskabet for Energi og forsyning et betydeligt fokus på power-to-x (herunder CCU) på grund af dets fremtidspotentiale, og de har her groft estimeret omkostningerne ved PtX til 5-7 mia. kr. og reduktionspotentialet til 1,9 mio. ton svarende til en skyggepris på 2.600-3.700 kr. pr. ton CO2.",
,2020-06-22 00:00:00,Bred klimaaftale indgået: Her er hovedelementerne,Ingeniøren,Link,"Regeringen og et bredt flertal i Folketinget har indgået en klimaaftale, der sammen med klimaaftalen for affald giver CO2-reduktioner på 3,4 mio. ton i 2030.

Efter næsten otte timers forhandlinger, som begyndte hos finansminister Nicolai Wammen (S) søndag ved 17-tiden, er regeringen og næsten alle Folketingets partier undtagen Nye Borgerlige natten til mandag blevet enige om en klimaaftale om grøn omstilling af energisektoren og industrien.

I alt medfører aftalen sammen med klimaftalen for affald CO2-reduktioner på 3,4 mio. ton i 2030, fremgår det af Klima-, Energi- og Forsyningsministeriets faktaark over aftalen.

»Med aftalen i dag går Danmark igen forrest med den grønne omstilling, og samtidig baner vi vejen for en grøn genopretning af økonomien med nogle af de største langsigtede infrastrukturinvesteringer nogensinde,« lyder fra finansminister Nicolai Wammen (S) i en pressemeddelelse.

»Jeg er meget stolt over, at det er lykkedes at lave en bred grøn aftale, der både får os tættere på at nå vores klimamål, og som på sigt vil skabe tusindvis af danske grønne arbejdspladser,« udtaler han.

Verdens første energiøer etableres
Aftalen betyder, at Danmark som det første land i verden påbegynder etableringen af to energiøer inden 2030 på i alt 5 GW – den ene skal være Bornholm med en kapacitet på 2 GW, mens der skal bygges en kunstig ø i Nordsøen med en kapacitet på 3 GW.

Derudover fremrykkes etableringen af park 2 fra energiaftale 18 på ca. 1 GW ved Hesselø. Dvs. i alt 6 GW havvind eller mere end tre gange så meget som Danmarks nuværende mængde havvind.

Energiøerne skal ud over at producere strøm også på sigt kunne tilkobles teknologier, der kan lagre eller omdanne den grønne strøm til grønne brændstoffer, såkaldt power-to-x.

»Med etableringen af verdens to første energiøer og verdens største satsning på grønne brændstoffer tager Danmark for alvor globalt klimalederskab igen. Vi viser resten af verden, at klimahandling og økonomisk genopretning går hånd i hånd. Jeg er meget glad for aftalen i dag og vil gerne sige stor tak til partierne bag aftalen,« lyder det fra klimaminister Dan Jørgensen (S) i en pressemeddelelse.

Hertil prioriteres initiativer, der sikrer en overgang til en markedsdrevet udbygning af solceller og landvind. Blandt andet fortsættes de teknologineutrale udbud i 2020 og 2021.

Investeringer i fangst af CO2 og Power-to-X
Partierne er enige om at afsætte, hvad der svarer til 800 mio. kr. årligt indfaset fra 2024 til en pulje, der skal målrettes fangst og lagring af CO2. Puljen medfører reduktioner på 0,9 mio. ton. CO2 pr. år i 2030 og skal understøtte løsninger, der kan indfange CO2 fra eksempel fra industrien for så at bruge den.

Samtidig etableres en statslig pulje, som skal støtte etableringen af power-to-x-anlæg i storskala på i alt 100 MW, som er mere end fem gange så meget kapacitet som det største anlæg, der findes i verden i dag.

Grøn omstilling af industrien
Der afsættes 2,5 mia. kr. i 2020-30 i form af en tilskudspulje til elektrificering og energieffektivisering i industrien. Samtidig afsættes der 2,9 mia. kr. frem til 2030 til biogas og andre grønne gasser, der er nødvendige særligt i industrien, hvor grøn strøm ikke kan bruges.

Effektiv brug af energien og renoveringer
Der stilles krav om energibesparelser i de statslige bygninger frem mod 2030 og afsættes midler til en målrettet energieffektiviseringsindsats, hvor digitale værktøjer skal understøtte energirenoveringsindsatsen.

Tiltagene bygger videre på den grønne boligaftale, hvor der afsættes 30 mia. kr. fra Landsbyggefonden til renoveringer af almene boliger og suspenderingen af anlægsloftet for kommuner og regioner i 2020 samt tilskuddet til grønne investeringer på 1 mia. kr. i 2021.

Grøn varme
Aftalen indeholder en lempelse af afgifterne på grøn strøm til opvarmning og forhøjede afgifter på sort varme. Afgiften bortfalder helt for både elbaseret overskudsvarme, f.eks. overskudsvarme fra datacentre og supermarkeder, og når overskudsvarmen er certificeret eller underlagt en tilsvarende aftaleordning, der sikrer energieffektivisering hos overskudsvarmeleverandøren.

Det er aftalt at give støtte til udfasning af olie- og gasfyr samt fjerne forbrugerbindingerne til naturgas. Kravet om, at fjernvarmeanlæg nogle steder skal kunne producere både el og varme, ophæves, og samtidig indføres der lovkrav om bæredygtighed ved brug af træbiomasse.

Konkret afsættes 2,3 mia. kr. til at udskifte olie- og naturgasfyr med grøn varme. Varmepakken mindsker drivhusgasudledningerne med 0,7 mio. ton CO2 i 2030.

Grøn transport
Resterende midler fra ‘Puljen til grøn transport’ fremrykkes og udmøntes til 2020 og 2021, og der tilføres yderligere 50 mio. kr. til den grønne omstillingen af transporten. Midlerne målrettes bl.a. ladestandere, men også tung transport og færger.

Regeringen vil efter sommerferien 2020 præsentere en samlet sektorhandlingsplan for transport, fremgår det af faktaarket over klimaaftalen.

Grøn skattereform
Partierne er blevet enige om en grøn skattereform med CO2-afgift, men detaljerne udestår fortsat. Der skal efter sommerferien kigges på den grønne skattereform, som skal gøre det mere attraktivt at vælge grønne løsninger frem for sorte.

Hele aftalen kan findes her.

Rettelse: Før stod der, at den ene energi skal etableres 'ved' Bornholm, men efter en henvendelse fra en opmærksom læser er dette nu rettet til, at det er selve Bornholm, der skal være energiøen, som det også fremgår af regeringens faktaark til første del af klimahandlingsplanen.",
,2020-06-22 00:00:00,"Baggrund: Klimaaftale for energi og industri tager de første, nødvendige skridt",Ingeniøren,Link,"Ny klimaaftale leverer ikke de store CO2-reduktioner, men får »fikset« en lang række formelle hindringer for eksempelvis mere fjernvarme, og får samtidig udlagt de langsigtede teknologispor

Med en CO2 reduktion på bare 3,4 mio. ton CO2 i 2030 ud af en netop genberegnet manko på 20 mio. ton – så lyder den nye klimaaftale for energi og industri ved første øjekast ikke særlig ambitiøs. Ikke mindst fordi de 3,4 mio. ton i reduktion er inklusive de 0,7 mio. ton CO2 reduktion, som affaldsaftalen fra forleden bidrog med.

Men kikker man nærmere på indholdet, får aftalen dels ryddet op i en masse uhensigtsmæssigheder og formelle hindringer for den grønne omstilling, som har generet i mange år; dels lagt sporene til udvikling og udrulning af nogle af de vigtige teknologier – CCS, CCU og Power-to-X - der skal være med til at levere grønne løsninger til de sektorer i samfundet, som ikke bare kan elektrificeres.

Forældede barrierer fjernet
Det er først og fremmest indenfor området »grøn varme til danskerne«, at der bliver ryddet op og fjernet en lang række forældede barrierer, som især fjernvarmen har kæmpet med.

Det handler om at afskaffe det såkaldte kraftvarmekrav (at man skal producere el og varme sammen), der har modarbejdet varmepumper i fjernvarmen; det er brændselsbinding til naturgas og krav om, at nye fjernvarmeprojekter skal matches op mod de fossile alternativer i en samfundsøkonomisk beregning.

Elvarmeafgiften sænkes, så man fremmer udnyttelse af overskudsvarmen og så står der i aftalen, at man vil afskaffe forbrugerbindingen til naturgas.

For de private forbrugere handler det om at få gang i udskiftningen af olie- og naturgasfyr med varmepumper, og det skal ske via en kombination af sænkning af elvarmeafgiften med kontante tilskud til udskiftningen – måske udvidet med en særlig låneordning til borgere med manglende finansieringsmuligheder, hvilket politikerne er enige om at undersøge behovet for.

Landmølleloft fjernes
For industrien rummer aftalen tilskud til energieffektivisering og til omlægning af energiforbruget fra fossile brændsler til el – især indenfor intern transport og i landbrug- og fremstillingserhverv.

Endelig indeholder aftalen et nyt støtteregime for biogas og andre grønne gasser fra 2024 i form af puljer til udbud, som projekterne så skal konkurrere om. Især industrien ser grønne gasser som en alternativ og grøn energiforsyning til de processer, hvor fossiler brændsler ikke kan udskiftes med el.

Og så bliver de fremtidige rammer for udbygning på land med vind og sol lagt fast i forlængelse af Energiaftalen og efter noget uenighed blandt andet om et politisk loft for antallet af landmøller, som den nye klimaaftale nu har udskudt til 2040.

Samtidig indeholder aftalen en ny afregningsmodel for VE-strøm – som branchen længe har efterlyst - samt forskellige kompensationer til naboer og kommuner, der siger ja til vindmøller i nabolaget.

Energiøer med 5 GW havvind
De langsigtede teknologi-spor udgøres for det første udgøres af de to meget omtalte energi-øer; én i Nordsøen og én, som er selve Bornholm.

Øerne skal etableres inden 2030 og have tilkoblet i alt 5 GW havvind; blandt andet den tredje af de i alt tre aftalte havmølleparker fra Energiaftalen 2018.

Øerne bidrager kun med en ganske lille CO2-reduktion i 2030, men betragtes som et vigtigt trin hen imod stor-skala offshore vindkraft, der både kan eksporteres og indgå som leverandør til brint-produktion og de grønne brændstoffer, der kan produceres herudfra.

Forud for aftalen er regeringen blevet kritiseret for at forsinke havmølleparkerne fra energiaftalen 2018, fordi de skulle indgå i energi-øerne. Men i den nye aftale er det bestemt, at park nummer to fra 2018-aftalen skal fremskyndes og sættes i drift ved Hesselø senest i 2027.

Udbud af pulje til CCS-anlæg
Hvad angår CCS- og CCU-teknologierne, så etablerer partierne en teknologineutral markedsbaseret pulje på 202 mio. kroner i 2024 – voksende til 814 mio. i 2029 og fremad. Støtten skal løbe i 20 år og partierne skal beslutte den konkrete udmøntning op baggrund af oplæg fra regeringen.

Man regner med, at CCS kan bidrage med 0,9 mio. ton CO2 reduktion allerede i 2030 og dermed har man øjensynligt lyttet en helt del til Klimarådet, der netop fremhæver CCS som den mest økonomiske måde at reducere CO2 udledningen på frem for CCU; hvor CO2 udnyttes til produktion af grønne brændstoffer.

Hvad angår Power-to-X-teknologien, vil partierne gerne etablere et partnerskab med eksterne aktører om en tilskudsordning gennem statsligt udbud til PtX-anlæg, der bl.a. skal bidrage med at reducere produktionsomkostninger for grøn brint.

Her er der dog endnu ikke udmøntet hverken beløb eller rammer; det skal ske i en aftale mellem partierne på baggrund af et oplæg fra regeringen, men partierne noterer sig, at der allerede er indgået aftale med Nederlandene om statistisk overførsel af VE-andele, der giver et provenu på minimum 750 mio. kr., som skal gå til finansiering af tilskudsordningen til PtX-projekter.

Masser af analyser
Ud over de mange konkrete forslag, så rummer aftalen også løfter om udarbejdelse af strategier og oplæg, som skal danne baggrund for nye initiativer.

For eksempel skal udarbejdes en samlet strategi for CO2-fangst, lagring og anvendelse (CCUS) og for PtX i Danmark. Strategien skal understøtte udbredelsen af fremtidens grønne løsninger.

Regeringen skal ligeledes præsentere en elektrificeringsstrategi med scenarier primo 2021, og så har parterne aftalt, at der skal udarbejdes en analyse af mulighederne for at udfase olie og naturgas i husholdningernes opvarmning.

For ikke at glemme den helt store elefant i glasbutikken, nemlig en grøn skattereform, som regeringen efter stort pres har indvilget i at tage med i aftalen. Her står, at en grøn skattereform via den generelle prissætning på klimagasudledninger skal blive »en af hovedmotorerne for at nedbringe CO2e-udledningen i alle dele af det danske samfund uden at borgere og virksomheder samlet betaler mere i skat, som følge af denne reform.«

Regeringen skal udarbejde oplægget til en grøn skattereform og indkalde til forhandlinger herom i efteråret 2020.

Aftalens initiativer vil koste 22,5 mia. kroner, som prioriteres frem mod år 2030. De 3,1 mia. kr. finansieres via reserver og knap 6,0 mia. kr. finansieret via øvrige puljer, omprioriteringer mv, mens resten - 13,4 mia. kr. - håndteres i den overordnede tilrettelæggelse af finans- og udgiftspolitikken.

God for-øvelse
Den nye aftale er selvfølgelig blevet kritiseret; fra de grønne organisationer for ikke at være ambitiøs nok og fra brancheforeningerne for at mangle dette og hint og for ikke at give vished og dermed sikkerhed nok for frem tiden og for investorerne i de grønne teknologier.

Men her er det værd at minde om, at den aktuelle klimaaftale blot er nummer to i rækken af de sektor-handlingsplaner, der ifølge klimaloven tilsammen skal vise, hvordan vi vil nå vores 70 procent klimamål i 2030.

Det er også værd at huske på, at kollektiv forsyning og opvarmning ifølge den seneste Basisfremskrivning  kun står for 5 procent af vores samlede CO2-emissioner i 2030, mens erhverv og industri tegner sig for 20 pct.

Det vil sige, at politikerne endnu har til gode at gå i kødet på sektorerne med de helt store udledninger i 2030, nemlig transport og landbrug, skove og øvrig arealanvendelse, der samlet set udgør 69 pct. af den fremskrevne udledning i 2030.

Klimaaftalen for energi og industri vil bestemt af en del observatører blive set som en øvelse forud for de helt store sværdslag med landbrug, transport og skove.",
,2020-10-19 00:00:00,Banebrydende havbaseret elnet går i prøvedrift tirsdag,Ingeniøren,Link,"Projektet forventes først i kommerciel drift engang i december. Men systemet kommer til at danne skole for net-tilslutning af fremtidens energiøer.

Når to energiministre og en EU Kommissær tirsdag indvier et nyt og banebrydende havbaseret elnet, »Kriegers Flak Combined Grid Solution« (CGS), så er nettet endnu ikke officielt sat i kommerciel drift; det sker først medio december.

I stedet starter nu to måneders prøvedrift af elnettet, der har en overførselskapacitet på 400 MW.

Her skal Energinet og deres tyske samarbejdspartner, 50 Hertz, skal teste den feature, som er det nyskabende i hele projektet: At tilslutningskablerne mellem én dansk og to tyske havmølleparker samtidig kan anvendes til at transportere strøm mellem landene, når det ikke blæser.

Et system, som kommer til at danne skole for net-tilslutning af de energiøer, som regeringen og dens aftalepartier har vedtaget at arbejde for.

»Vi skal teste et system, der – på basis af vindprognoser – skal kunne forudsige, hvilken transportkapacitet mellem landene, vi kan byde ind med på elmarkedet,« siger projektleder Per Obbekjær fra Energinet.

Han forventer, at ABB vil overdrage konverteranlægget i dag eller i morgen til projektpartnerne, og så starter testen, som man regner med vil tage et par måneder.

Bruger Kontek kabel i testen
»Vi har heldigvis endnu et kabel mellem Tyskland og Danmark, nemlig Kontek-Kablet, som indgår i testen på den måde, at hvis vi for eksempel vil prøve at sende en bestemt mængde effekt fra omformeren mod nord, så kan vi tilsvarende skrue ned for effekten på Kontek-kablet, og på den måde mærker markedet ikke nogen forskel,« forklarer han.

Testen skal udføres i et samarbejde mellem Energinets kontrolcenter i Skærbæk og 50 Hertz’ i Berlin.

Fordi Østdanmark og Tyskland tilhører hver sit synkronområde, at det er nødvendigt at etablere et dobbelt omformeranlæg på en eksisterende transformerstation i Bentwisch nær Rostock i Nordtyskland.

Det ene omformeranlæg ændrer vekselstrømmen fra det nordiske elsystem til jævnstrøm. Det andet omformeranlæg ændrer jævnstrømmen tilbage til vekselstrøm, der er synkroniseret med det europæiske elsystem. Ved eksport fra Tyskland til Danmark sker det modsatte.

Back-to back gav problemer
Det er disse såkaldte back-to-back systemer, som ABB har leveret og som der tidligere har været tekniske udfordringer med.

Men nu er disse problemer ifølge Per Obbekjær overvundet, og anlægget klar til at blive afleveret.

Kriegers Flak havmøllepark, som får en samlet effekt på 600 MW, forbindes til det danske elnet med to stk. 220 kilovolt kabler, mens den tyske park Baltic 2 forbindes til det tyske elnet med 150 kilovolt kabler.

Forskellene i spændingsniveau betyder, at der også er behov for at etablere en 150/220 kilovolt transformerstation på havet, som er opført tæt på den ene af de to danske offshore transformerstatione

Kriegers Flak Combined Grid Solution koster cirka 2,25 mia. kroner, hvoraf halvdelen er betalt af EU.",
,2020-11-18 00:00:00,Lækkede dokumenter: EU sigter mod 2500 procent vækst i havmøller i 2050,Ingeniøren,Link,"EU-Kommissionen sigter efter 300 GW havvind i 2050, som vil kræve et helt nyt rammeværk og investeringer på 789 milliarder euro, fremgår det af et lækket dokument.

»Kommissionen anslår, at en installeret kapacitet på 300 GW havvind (og ca. 60 GW havenergi) i 2050 vil være nødvendigt i det integrerede, grønnere og klimaneutrale energisystem i 2050.«

Det fremgår af et lækket dokument om EU Kommissionens strategi for offshore-produktionen af vedvarende energi, som mediet Euractiv har offentliggjort. Euractiv forventer, at EU-Kommissionen præsenterer strategien torsdag 19. november.

I den lækkede strategi fremgår det, at Europa har »uovertruffen teknologisk, videnskabelig og industriel erfaring« med stærk kapacitet i hele forsyningskæden lige fra fremstilling til levering og installation.

»Ikke desto mindre er det en meget udfordrende horisont. Det betyder, at offshore vedvarende energikapaciteten skal være 25 gange højere i 2050. De nødvendige investeringer vurderes at være op til 789 milliarder euro,« står der.

Ikke set tilsvarende
Den samlede europæiske offshore-kapacitet ligger i dag på 23 GW, og der installeres omkring 3 GW om året. Med de nuværende politikker og planlagte installationer vil det kun medføre omkring 90 GW i 2050.

Med den hastighed kræver en stigning på 2500 procent frem mod 2050, at en række »lovgivningsmæssige og praktiske hindringer« overvindes, fremgår det af dokumentet.

»At gå efter 300 GW vind- og 60 GW havenergi betyder en massiv ændring af sektorens skala på mindre end 30 år med en hastighed, der ikke er set tilsvarende for nogen tidligere energiteknologier,« står der.

EU-Kommissionen foreslår derfor en ny EU-strategi for at nå 60 GW havvind og 1-3 GW havenergi inden 2030, som skal bane vejen for at nå målet i 2050.

Flere hybridprojekter
EU-Kommissionen lægger op til, at medlemslandene skal samarbejde om større havvindmølleprojekter i form af 'hybridprojekter', men at EU-lovgivningen på området i dag gør aftaler mellem landene komplicerede.

EU-Kommissionen nævner havvindmølleparken ‘Kriegers Flak’ i Østersøen forbundet til både Danmark og Tyskland som et hybridprojekt, der i øjeblikket hører under en overgangsordning på grund af manglende EU-lovgivning.

»Innovative projekter som energiøer eller 'hybridprojekter' står over for særlige udfordringer og det nuværende rammeværk blev ikke udviklet med sådanne projekter i tankerne,« fremgår det.

Kommissionenen foreslår derfor et rammeværk for hybridprojekterne, som skal være et »mellemliggende trin mellem nationale projekter i mindre skala og et fuldt integreret offshore energisystem og -net«.

Kina udfordrer
I dag har de i alt 5.047 europæiske havvindmøller samlet set en kapacitet på 23 GW fra på tværs af 12 lande inkluderet Storbritannien, der forlod EU i januar.

Storbritannien har Europas største havvindmøllekapacitet på 45 procent af den samlede kapacitet, efterfuldt af Tyskland med 34 procent og så Danmark med 8 procent.

Belgien og Holland står for henholdsvis 7 og 5 procent af den samlede europæiske havvindmøllekapacitet.

Men selvom Europa er verdens førende inden for offshore-vindenergi, så udfordres dette lederskab af Kina og Indien, og »næsten halvdelen af de globale offshore-vindinvesteringer i 2018 skete i Kina«, fremgår det af det lækkede dokument fra EU-Kommissionen.

Rettelse: Tidligere stod der, at EU sigter mod en stigning på 250 procent i 2050. Det er en fejl. Det er en stigning på 2500 procent i forhold til i dag. Altså 25 gange. Tak til en opmærksom læser, der gjorde opmærksom på fejlen. Rettelse: 2. juli 2021: Tidligere stod der: »I dag generer de 5.047 europæiske havvindmøller samlet set 23 GW om året fra på tværs af 12 lande inkluderet Storbritannien, der forlod EU i januar.« Det er en fejl og er nu rettet, da det er kapaciteten og ikke produktionen.",
,2020-11-23 00:00:00,World Economic Forum: Alle fly kan flyve på bæredygtige brændstoffer i 2030,Ingeniøren,Link,"Kommunalt affald og restprodukter fra landbruget findes i rigelige mængder til, at der hvert år kan produceres 500 millioner ton bæredygtige flybrændstoffer. Danmark kan blive markedsleder.

I 2019 stod flyindustrien for omkring tre procent af de samlede menneskeskabte CO2-udledning. Men der findes materialer nok til, at der allerede i 2030 kan produceres bæredygtige flybrændstoffer til at opfylde hele den globale flyindustris behov.

Det melder The World Economic Forum (WEF) i forbindelse med rapporten ‘Clean Skies for Tomorrow: Sustainable Aviation Fuels as a Pathway to Net-Zero Aviation’.

Hybridelektriske- og brintfly kan også hjælpe flyindustrien med at nedbringe sin CO2-udledning, men det tager 10-20 år, før de udvikles og implementeres på større skala. Bæredygtige flybrændstoffer udgør derfor den mest lovende løsning på kort sigt, lyder det.

Materialer som kommunalt affald og restprodukter fra landbruget findes i rigelige mængder til, at der hvert år kan produceres 500 millioner ton bæredygtige flybrændstoffer, hvilket skønnes at være den samlede flyindustris behov i 2030.

Der findes dog en række barrierer, der skal overvindes, før produktionen af bæredygtige flybrændstoffer bliver attraktiv og nærmer sig prisen på de fossile brændstoffer.

Én procent af behovet i 2030
I 2019 blev der produceret mindre end 200.000 metriske ton bæredygtige flybrændstoffer. Produktionen udgjorde dermed en meget lille del af de kommercielle flyselskabers samlede forbrug på omkring 300.000 millioner ton brændstof.

Som det ser ud med de nuværende kapacitetsinvesteringer i bæredygtige flybrændstoffer, så kommer produktionen af til at ligge på fire millioner ton årligt i 2030, hvilket svarer til blot omkring én procent af behovet for flybrændstoffer i 2030.

Ifølge World Economic Forum kræver overgangen til bæredygtige flybrændstoffer først og fremmest, at produktionen opskaleres, at der udvikles nye teknologier, og at der indgås »betydelige samarbejder«. Det påpeges, at den største udfordring for dette bliver at udvikle de nødvendige kommercielle og finansieringsmæssige tiltag, incitamenter og reguleringer.

Klassisk catch-22
Lande med lave priser på vedvarende energi og let adgang til råmaterialer kan dog ifølge World Economic Forums afdelingschef for transportindustrien, Christoph Wolff, udnytte den aktuelle coronakrise til at blive førende producenter af de bæredygtige flybrændstoffer.

»De strukturelle ændringer, der sker i branchen, er en mulighed for at genopbygge og overgå til en lav-kulstof fremtid og imødekomme forbrugernes bæredygtighedskrav,« udtaler Christoph Wolff i en pressemeddelelse fra The World Economic Forum.

I dag koster bæredygtige flybrændstoffer omkring det dobbelte af konventionelle flybrændstoffer, men hvis produktionen opskaleres, kommer prisen til at falde, lyder det fra Daniel Riefer, der er luftfartsekspert i McKinsey & Company, der har været med til at udarbejde rapporten.

Han påpeger, at der her gælder det samme catch-22-problem, som man oplever i andre diskussioner om overgangen til vedvarende energiformer, hvor den utilstrækkelige produktion holder prisen pr. enhed oppe, og at de høje priser igen holder efterspørgslen nede.

»Nogle strukturelle løsninger kan føre vej ud ad den blindgyde - B2B-kontrakter, prioriterede luftfarts- og lufthavnsafgiftstrukturer og så videre. Det vil give brændstofproducenter den nødvendige støtte til at investere i produktionskapacitet,« siger Daniel Riefer.

Selvom prisen på bæredygtige flybrændstoffer falder, så vil de i 2030 fortsat være dyrere at producere end i fossile brændstoffer, men denne forskel kan udlignes ved stigende priser på kulstof, fremgår det af rapporten fra The World Economic Forum.

Danmark kan være markedsleder
Ifølge Luftfartens Klimapartnerskabs afrapportering til regeringen fra maj i år har Danmark en »oplagt mulighed for at være markedsleder i omstillingen«, og at »vi kan udvikle os til at blive producenter af bæredygtige brændstoffer, fremfor bare at være konsumenter«.

Klimapartnerskabet foreslår, at der etableres en klimafond til at stimulere udbud og efterspørgsel efter bæredygtige brændstoffer, og som skal finansiere hovedparten af meromkostningerne forbundet med denne grønne omstilling.»Ved at stimulere udbud og efterspørgsel efter bæredygtigt brændstof kan luftfarten således være trækkraft for grønne investeringer i Danmark, hvilket vil skabe flere arbejdspladser samt danne grundlag for balancering af el-systemet og effektive sektorkoblinger med landbruget, affalds- og plastsektoren o.l,« fremgår det af rapporten.

Kæmpeanlæg i Storkøbenhavn
I maj meldte et nyt partnerskab med Ørsted i spidsen ud, at de i i 2023 vil være klar med første del af et anlæg på 10 MW, som kan producere bæredygtige brændsler baseret på strøm fra vindmøller. Anlægget skal placeres i Storkøbenhavn og blandt andet forsynes med energi fra den kommende energiø ud for Bornholm.

Når anlægget er fuldt udbygget i 2030, vil der være brug for 1.300 MW el og produktionen af brændsler vil ligge på cirka 250.000 ton årligt. Dermed vil de kunne erstatte fossile brændsler til vej-, sø- og lufttransport og spare atomosfæren for 850.000 ton CO2 årligt, skrev Ørsted i en pressemeddelelse.


I 2019 stod flyindustrien for omkring tre procent af de samlede menneskeskabte CO2-udledning. Men der findes materialer nok til, at der allerede i 2030 kan produceres bæredygtige flybrændstoffer til at opfylde hele den globale flyindustris behov.

Det melder The World Economic Forum (WEF) i forbindelse med rapporten ‘Clean Skies for Tomorrow: Sustainable Aviation Fuels as a Pathway to Net-Zero Aviation’.

Artiklen fortsætter efter annoncen

Læs også: Transportminister taler flyvningens klimakonsekvenser ned

Hybridelektriske- og brintfly kan også hjælpe flyindustrien med at nedbringe sin CO2-udledning, men det tager 10-20 år, før de udvikles og implementeres på større skala. Bæredygtige flybrændstoffer udgør derfor den mest lovende løsning på kort sigt, lyder det.

Materialer som kommunalt affald og restprodukter fra landbruget findes i rigelige mængder til, at der hvert år kan produceres 500 millioner ton bæredygtige flybrændstoffer, hvilket skønnes at være den samlede flyindustris behov i 2030.

Der findes dog en række barrierer, der skal overvindes, før produktionen af bæredygtige flybrændstoffer bliver attraktiv og nærmer sig prisen på de fossile brændstoffer.

Én procent af behovet i 2030
I 2019 blev der produceret mindre end 200.000 metriske ton bæredygtige flybrændstoffer. Produktionen udgjorde dermed en meget lille del af de kommercielle flyselskabers samlede forbrug på omkring 300.000 millioner ton brændstof.

Artiklen fortsætter efter annoncen
ING/Jobfinderchevron_right
Opret jobannonce
Tilpas
Nature Energy
Senior Project Manager - Permitting & Project Leadership
Viegand Maagøe A/S
Erfaren elingeniør til implementering af industrielle energisystemer og opbygning af el-team
Genitor ApS
Viborg Kommune søger ny Direktør for Teknik og Miljø
Priess A/S
Technical Project Manager til energiforsyning
BIOFOS
Bliv Chef for Asset Management og led gennem analyse, kommunikation og nysgerrighed
Teknologisk Institut
Compliance-ingeniør - gerne med erfaring inden for ATEX
Sweco Danmark A/S
Vil du være med til at forme fremtiden hos Sweco i Esbjerg?
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Forsvarsministeriet
Frisk ingeniør til Forsvarets nye F-35A kampfly i Fort Worth USA
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Ventilationsspecialist til eksisterende byggeri og specialer
Petri & Haugsted A/S
Petri & Haugsted søger nyuddannede ingeniører
Trelleborg Sealing Solutions Denmark A/S
Quality Inspector & Measuring Specialist
Sweco Danmark A/S
El-ingeniør med fokus på forsyning
Viegand Maagøe A/S
Mekanisk Specialist til fremtidens industrielle energisystemer
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Teknologisk Institut
Centerchef for Fødevareteknologi
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Geopal System A/S
Er du vores næste elektroingeniør?
Banedanmark
Tekniske specialister til strømområdet ved jernbanen
Gladsaxe Kommune
Projektleder, der vil arbejde med grøn omstilling og transformation
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Region Midtjylland
Medicoteknisk rådgiver med erfaring inden for laboratorieområdet
Sweco Danmark A/S
Projekterende BIM kyndig IKT-leder
Teknologisk Institut
Ingeniører til Rådgivnings- og Certificeringsopgaver inden for CE-mærkning
Skanderborg Kommune
Vejingeniør til anlægsprojekter
Sweco Danmark A/S
Fagligt dygtig VVS-medarbejder
Genitor ApS
ProVarde og Varde Kommune søger en Strategisk Erhvervspartner
Sweco Danmark A/S
Energiingeniør/Kølespecialist til udfordrende energiprojekter
Energinet
Experienced Overhead Line Engineer
NEXEL
Afdelingsleder til området for Relæer, RTU og dokumentation
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren VVS- og ventilationsingeniør til installationsafdeling
Energinet
Power System Specialist for transient analyses
ISC Rådgivende Ingeniører A/S
Lead Specialist HVAC til vores installationsafdeling
Nature Energy
Senior Project Manager - Permitting & Project Leadership
Viegand Maagøe A/S
Erfaren elingeniør til implementering af industrielle energisystemer og opbygning af el-team
Genitor ApS
Viborg Kommune søger ny Direktør for Teknik og Miljø
Priess A/S
Technical Project Manager til energiforsyning
BIOFOS
Bliv Chef for Asset Management og led gennem analyse, kommunikation og nysgerrighed
Teknologisk Institut
Compliance-ingeniør - gerne med erfaring inden for ATEX
Sweco Danmark A/S
Vil du være med til at forme fremtiden hos Sweco i Esbjerg?
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Forsvarsministeriet
Frisk ingeniør til Forsvarets nye F-35A kampfly i Fort Worth USA
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Ventilationsspecialist til eksisterende byggeri og specialer
Petri & Haugsted A/S
Petri & Haugsted søger nyuddannede ingeniører
Trelleborg Sealing Solutions Denmark A/S
Quality Inspector & Measuring Specialist
Sweco Danmark A/S
El-ingeniør med fokus på forsyning
Viegand Maagøe A/S
Mekanisk Specialist til fremtidens industrielle energisystemer
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Teknologisk Institut
Centerchef for Fødevareteknologi
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Geopal System A/S
Er du vores næste elektroingeniør?
Banedanmark
Tekniske specialister til strømområdet ved jernbanen
Gladsaxe Kommune
Projektleder, der vil arbejde med grøn omstilling og transformation
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Region Midtjylland
Medicoteknisk rådgiver med erfaring inden for laboratorieområdet
Sweco Danmark A/S
Projekterende BIM kyndig IKT-leder
Teknologisk Institut
Ingeniører til Rådgivnings- og Certificeringsopgaver inden for CE-mærkning
Skanderborg Kommune
Vejingeniør til anlægsprojekter
Sweco Danmark A/S
Fagligt dygtig VVS-medarbejder
Genitor ApS
ProVarde og Varde Kommune søger en Strategisk Erhvervspartner
Sweco Danmark A/S
Energiingeniør/Kølespecialist til udfordrende energiprojekter
Energinet
Experienced Overhead Line Engineer
NEXEL
Afdelingsleder til området for Relæer, RTU og dokumentation
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren VVS- og ventilationsingeniør til installationsafdeling
Energinet
Power System Specialist for transient analyses
ISC Rådgivende Ingeniører A/S
Lead Specialist HVAC til vores installationsafdeling
Nature Energy
Senior Project Manager - Permitting & Project Leadership
Viegand Maagøe A/S
Erfaren elingeniør til implementering af industrielle energisystemer og opbygning af el-team
Genitor ApS
Viborg Kommune søger ny Direktør for Teknik og Miljø
Priess A/S
Technical Project Manager til energiforsyning
BIOFOS
Bliv Chef for Asset Management og led gennem analyse, kommunikation og nysgerrighed
Teknologisk Institut
Compliance-ingeniør - gerne med erfaring inden for ATEX
Sweco Danmark A/S
Vil du være med til at forme fremtiden hos Sweco i Esbjerg?
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Forsvarsministeriet
Frisk ingeniør til Forsvarets nye F-35A kampfly i Fort Worth USA
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Ventilationsspecialist til eksisterende byggeri og specialer
Petri & Haugsted A/S
Petri & Haugsted søger nyuddannede ingeniører
Trelleborg Sealing Solutions Denmark A/S
Quality Inspector & Measuring Specialist
Sweco Danmark A/S
El-ingeniør med fokus på forsyning
Viegand Maagøe A/S
Mekanisk Specialist til fremtidens industrielle energisystemer
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Teknologisk Institut
Centerchef for Fødevareteknologi
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Geopal System A/S
Er du vores næste elektroingeniør?
Banedanmark
Tekniske specialister til strømområdet ved jernbanen
Gladsaxe Kommune
Projektleder, der vil arbejde med grøn omstilling og transformation
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Region Midtjylland
Medicoteknisk rådgiver med erfaring inden for laboratorieområdet
Sweco Danmark A/S
Projekterende BIM kyndig IKT-leder
Teknologisk Institut
Ingeniører til Rådgivnings- og Certificeringsopgaver inden for CE-mærkning
Skanderborg Kommune
Vejingeniør til anlægsprojekter
Sweco Danmark A/S
Fagligt dygtig VVS-medarbejder
Genitor ApS
ProVarde og Varde Kommune søger en Strategisk Erhvervspartner
Sweco Danmark A/S
Energiingeniør/Kølespecialist til udfordrende energiprojekter
Energinet
Experienced Overhead Line Engineer
NEXEL
Afdelingsleder til området for Relæer, RTU og dokumentation
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren VVS- og ventilationsingeniør til installationsafdeling
Energinet
Power System Specialist for transient analyses
ISC Rådgivende Ingeniører A/S
Lead Specialist HVAC til vores installationsafdeling
navigate_beforenavigate_next
Som det ser ud med de nuværende kapacitetsinvesteringer i bæredygtige flybrændstoffer, så kommer produktionen af til at ligge på fire millioner ton årligt i 2030, hvilket svarer til blot omkring én procent af behovet for flybrændstoffer i 2030.

Læs også: Flystriber skader klimaet mere end flyenes CO2 – og det bliver kun værre

Ifølge World Economic Forum kræver overgangen til bæredygtige flybrændstoffer først og fremmest, at produktionen opskaleres, at der udvikles nye teknologier, og at der indgås »betydelige samarbejder«. Det påpeges, at den største udfordring for dette bliver at udvikle de nødvendige kommercielle og finansieringsmæssige tiltag, incitamenter og reguleringer.

Klassisk catch-22
Lande med lave priser på vedvarende energi og let adgang til råmaterialer kan dog ifølge World Economic Forums afdelingschef for transportindustrien, Christoph Wolff, udnytte den aktuelle coronakrise til at blive førende producenter af de bæredygtige flybrændstoffer.

Hvad skete der ved Crowdstrike-nedbruddet?
Webinar
Hvad skete der ved Crowdstrike-nedbruddet?
It-sikkerhed
»De strukturelle ændringer, der sker i branchen, er en mulighed for at genopbygge og overgå til en lav-kulstof fremtid og imødekomme forbrugernes bæredygtighedskrav,« udtaler Christoph Wolff i en pressemeddelelse fra The World Economic Forum.

I dag koster bæredygtige flybrændstoffer omkring det dobbelte af konventionelle flybrændstoffer, men hvis produktionen opskaleres, kommer prisen til at falde, lyder det fra Daniel Riefer, der er luftfartsekspert i McKinsey & Company, der har været med til at udarbejde rapporten.

Læs også: Kæmpeanlæg i Storkøbenhavn skal producere 250.000 ton flydende bæredygtige brændstoffer

Han påpeger, at der her gælder det samme catch-22-problem, som man oplever i andre diskussioner om overgangen til vedvarende energiformer, hvor den utilstrækkelige produktion holder prisen pr. enhed oppe, og at de høje priser igen holder efterspørgslen nede.

Artiklen fortsætter efter annoncen
»Nogle strukturelle løsninger kan føre vej ud ad den blindgyde - B2B-kontrakter, prioriterede luftfarts- og lufthavnsafgiftstrukturer og så videre. Det vil give brændstofproducenter den nødvendige støtte til at investere i produktionskapacitet,« siger Daniel Riefer.

Selvom prisen på bæredygtige flybrændstoffer falder, så vil de i 2030 fortsat være dyrere at producere end i fossile brændstoffer, men denne forskel kan udlignes ved stigende priser på kulstof, fremgår det af rapporten fra The World Economic Forum.

Danmark kan være markedsleder
Ifølge Luftfartens Klimapartnerskabs afrapportering til regeringen fra maj i år har Danmark en »oplagt mulighed for at være markedsleder i omstillingen«, og at »vi kan udvikle os til at blive producenter af bæredygtige brændstoffer, fremfor bare at være konsumenter«.

Klimapartnerskabet foreslår, at der etableres en klimafond til at stimulere udbud og efterspørgsel efter bæredygtige brændstoffer, og som skal finansiere hovedparten af meromkostningerne forbundet med denne grønne omstilling.

NIS2: Sådan implementerer du art. 21 om håndhævelse
Webinar
NIS2: Sådan implementerer du art. 21 om håndhævelse
NIS2
»Ved at stimulere udbud og efterspørgsel efter bæredygtigt brændstof kan luftfarten således være trækkraft for grønne investeringer i Danmark, hvilket vil skabe flere arbejdspladser samt danne grundlag for balancering af el-systemet og effektive sektorkoblinger med landbruget, affalds- og plastsektoren o.l,« fremgår det af rapporten.

Kæmpeanlæg i Storkøbenhavn
I maj meldte et nyt partnerskab med Ørsted i spidsen ud, at de i i 2023 vil være klar med første del af et anlæg på 10 MW, som kan producere bæredygtige brændsler baseret på strøm fra vindmøller. Anlægget skal placeres i Storkøbenhavn og blandt andet forsynes med energi fra den kommende energiø ud for Bornholm.

Læs også: Kæmpeanlæg i Storkøbenhavn skal producere 250.000 ton flydende bæredygtige brændstoffer

Når anlægget er fuldt udbygget i 2030, vil der være brug for 1.300 MW el og produktionen af brændsler vil ligge på cirka 250.000 ton årligt. Dermed vil de kunne erstatte fossile brændsler til vej-, sø- og lufttransport og spare atomosfæren for 850.000 ton CO2 årligt, skrev Ørsted i en pressemeddelelse.

Sådan optimerer du bygningers elforbrug
Sponseret briefing
Sådan optimerer du bygningers elforbrug
Elforsyning
»Vores vision om at producere bæredygtige brændstoffer i Storkøbenhavn vil give os den nødvendige opskalering til industriel skala, som skal til for at reducere omkostningerne til produktion af vedvarende brændstoffer så meget, at de kan konkurrere med fossile brændstoffer. Med de rette politiske rammer på plads vil dette projekt kunne være et afgørende skridt fremad for produktionen af bæredygtige brændstoffer i Danmark, hvilket vil styrke Danmarks globale førerposition inden for teknologier og forretningsmodeller, der kan sikre en bæredygtig fremtid,« lød det fra Henrik Poulsen, der er administrerende direktør i Ørsted.

Brændstof af gylle og madaffald
Forskere fra Syddansk Universitet konkluderer i rapporten En forundersøgelse af bæredygtigt flybrændstof fra maj 2019, at det allerede om få år er muligt at producere bæredygtige flybrændstoffer fra blandt andet gylle og madaffald.

Undersøgelsen viste, teknologien er på plads til, at metan kan omdannes til bæredygtige flydende brændstoffer til fly og anden tung trafik, og at det første anlæg til fremstilling af 100 procent grønt flybrændstof kan stå færdigt i 2025.

»Prisen på det grønne brændstof ser ud til at blive to til tre gange dyrere end det fossile brændstof. Men da brændstofudgiften kun udgør 25-30 procent af billetprisen, betyder det ikke, at billetprisen stiger lige så meget,« lød det fra førsteforfatter på rapporten om grønt flybrændstof, Anders Winther Mortensen fra SDU Livscykluscenter, i en pressemeddelelse.

Det danske anlæg skulle anvende gassen, der skabes i landets biogasanlæg, fra afgasning af gylle og madaffald. Denne biogas består af metan, der ledes ud i naturgasnettet og varmer huse op, men består også af CO2, der ryger direkte ud af skorstenen.

»Metan fra afgasset gylle og halm er ikke nok til at dække vores brændstofbehov. Men CO2’en fra biogassen kan komme til hjælp. Vi kan omdanne CO2 til metan ved at tilføre brint produceret fra vind- og solenergi,« lød det fra Anders Winther Mortensen.

Metangassen kan omdannes til flydende brændstoffer, som man kan hældes direkte i flytanken gennem en kemisk proces, der kaldes for Fischer-Tropsch. Det er en gammel teknologi, der blev opfundet i 1923 af de to tyske kemikere Franz Fischer og Hans Tropsch.

Teknikken har været anvendt af nationer, som har været ramt af olieembargo. Metoden blev blandt andet brugt under Anden Verdenskrig af tyskerne og under Apartheid-regimet i Sydafrika.",
,2020-11-26 00:00:00,Ordførere: Minister skal afklare skæbne for strandet havvindpark ved Bornholm,Ingeniøren,Link,"Politikerne har besluttet at havvindmøllerne til energiø Bornholm skal stå 20 km fra kysten. Dermed er der ikke fare for, at et lokalt 100 MW-projekt kommer i vejen.

Mandag annoncerede Klima-, energi- og forsyningsministeriet en ny politisk aftale om placeringen af havvindmøllerne til de to kommende energiøer i dansk farvand.

Mens projektet i Nordsøen kun foreløbigt opridses med et såkaldt brutto-område, så er planerne for energiøen i Østersøen – som rent fysisk bliver selve øen Bornholm – nu blevet helt håndfaste.

Møllerne ved Bornholm skal ifølge aftalen placeres 20 km syd for kysten ved Rønne. Dermed vil møllerne i det store statslige projekt definitivt ikke komme i karambolage med et andet, lokalt kystnært havvindprojekt, der har udset sig en placering mellem 8 og 10 km fra kysten, og som lige nu er strandet på grund af planerne om energiøen.

»Vi er jo tidligere blevet mødt med argumentet om, at der kunne være en arealmæssig konflikt mellem møllerne. Med denne her udmelding står det nu helt tindrende klart, at det er der ikke. Så nu må det ligge lige til højrebenet for Dan Jørgensen at ophæve de kystnære reservationer,« siger forperson for Initiativgruppen for Bornholms Havvindmøllepark, Helle Munk Ravnborg.

Som tidligere omtalt her på GridTech barsler et borgerforankret projekt på Bornholm med at opføre op imod 100 MW kystnær havvind syd for kysten ved Rønne.

Projektet har stor lokal opbakning fra blandt andre kommunalbestyrelsen i Bornholms Regionskommune og det lokale forsyningsselskab samt lokalt erhvervsliv. Eksterne konsulenter har beregnet, at projektet vil kunne levere en konkurrencedygtig kWh-pris, og desuden vil de 100 MW ekstra havvind hjælpe øen gevaldigt tættere på at blive helt selvforsynende med strøm.

Men projektets ønskede placering rammer ind i en gammel statslig arealreservation, og bornholmerne kan derfor ikke ansøge Energistyrelsen om tilladelse til at foretage forundersøgelser via den såkaldte åben-dør-ordning.

Kræver løsning for hele Danmarks havareal
Reservationen blev foretaget i 2015 i forbindelse med et udbud af kystnær havvind og siden opretholdt af den daværende energiminister Lars Christian Lilleholt (V) til brug for fremtidige udbud.

Men der er ingen indikationer på, at den siddende regering ønsker at udskrive et kystnært udbud. Dermed er en række oplagte havvind-områder lige nu blokeret ved blandt andre Sejerø Bugt, Smålandsfarvandet, Sæby og altså ved Bornholm.
Ministeriet har tidligere afvist over for borgerinitiativet at hæve sin arealreservation blandt andet med henvisning til, at der ikke kan gives særbehandling til området ved Bornholm, og at der ville skulle findes en løsning, der giver lige vilkår på hele det danske havareal.

Helle Munk Ravnborg håber derfor, at Dan Jørgensen nu sammen med Energistyrelsen vil undersøge på hvilke betingelser, det kan lade sig gøre at ophæve alle de kystnære reservationer. Borgerinitiativet har selv påpeget, at det eksempelvis kan være et krav for hævningerne, at projekterne har tilstrækkelig lokal støtte.

Ordførere vil have svar fra minister
Også Folketingets energiordførere melder sig parat til at lægge pres på ministeren for at lette på de blokerede arealer, så borgerdrevet VE-udbygning kan få fodfæste på havet.

»Vi synes, at når der er et projekt med en betydelig lokal opbakning – som lige præcis er noget af det, vi har brug for i den grønne omstilling – så skal vi selvfølgelig ikke stille os i vejen – særligt ikke når nu energiø-projektet ikke ser ud til at karambolere med det lokale projekt,« siger Carsten Kissmeyer, som er energiordfører for Venstre.

»Vi vil tage en samtale med ministeren om projektet og fremhæve, at der er meget god logik i at støtte op om lokale initiativer af denne her art,« siger han.

Også Enhedslistens energiordfører Søren Egge Rasmussen går ind for at rydde sten af vejen for det lokale projekt:

»Det er klart, at hvis den store havmøllepark var blevet placeret tæt på Bornholm, så havde man klemt det folkelige projekt. Nu er man i en situation, hvor der bør være mulighed for, at det folkelige projekt kan gå videre. Hvis der så stadig er et udestående med en arealreservation, så må man kunne finde en løsning på det,« siger han og fortsætter:

»Jeg har flere gange taget det op på møder med Dan Jørgensen, at jeg betragter, det svar, han har givet bornholmerne, som et foreløbigt svar. Det er det jo i højere grad nu, hvor spørgsmålet om areal-overlap er lagt bag os. Så på kommende møder vil jeg følge op og få ministeren til at forholde sig til, hvordan han vil give bornholmerne ordentligt svar.«

I forhold til argumentet om, at det kystnære havvind-projekt risikerer at undergrave økonomien i energiøen ved at øge udbuddet af el til Bornholm, påpeger han, at hovedparten af strømmen som udgangspunkt ville skulle sendes mod Sjælland.

»Hvis man vil udnytte strømmen fra vindmøller til noget seriøst i forhold til Power-to-X, så bliver det af en størrelse, hvor overskudsvarmen fra processerne er nødt til at ligge i nærheden af et stort varmeområde, som eksempelvis hovedstaden,« siger han og fortsætter:

»Derfor ser jeg ikke, at de to projekter overhovedet kolliderer på den front.«

Carsten Kissmeyer er enig i, at økonomien i det 20 gange større energiø-projekt næppe kan trues af 100 MW-parken:

»Det tror vi ikke på, er rigtigt, for så stort er projektet på Bornholm jo ikke,« siger han.",-1
,2020-12-02 00:00:00,"Så går vi i gang: Forundersøgelser til energi-øer for 1,1 mia kroner",Ingeniøren,Link,"Havbund, havudsigt, usprængte bomber. Det er den største forundersøgelse, Energinet nogensinde har udført.


På opfordring af klima-, energi- og forsyningsminister Dan Jørgensen (A) går Energinet nu i gang med forundersøgelser til de to energi-øer – én i Nordsøen og én ved Bornholm - som politikerne i sommerens klimaftale aftalte at få bygget inden 2030.

Konkret skal Energinet forberede forundersøgelser på havet for en energi-ø i Nordsøen, der skal bestå af en kunstig ø-konstruktion, hvortil der er knyttet 3 GW havvind.

Når det gælder Bornholm, skal Energinet ikke blot forberede, men gå i gang med forundersøgelser på havet for de 2 GW havvind, der skal ligge i Østersøen vest for Bornholm, som havmølleparkerne skal forbindes til.

Nordsø-placering kommer senere
Forskellen ligger i, at politikerne for nyligt har udpeget et konkret område til havmøllerne vest for Bornholm, mens man i Nordsøen blot har udpeget et bruttoområde og lovet inden næste forår at finde den nøjagtige placering, hvorefter Energinet kan gå rigtigt i gang med forundersøgelserne i Nordsøen.

For Energinet bliver forundersøgelsesprojektet for energiøerne det største projekt, man nogensinde har gennemført:

»Der er tale om et kæmpestort forundersøgelsesprojekt. Alene på havet skal Energinet undersøge områder, der til sammen fylder lige så meget som ca. tre gange Bornholms areal. Vindmølleparker, kabler og anlæg til energiøerne vil krydse et virvar af sejlruter, fiskeområder, allerede planlagte havvindsområder, mineområder fra verdenskrigene og meget mere,« siger Hanne Storm Edlefsen, Vice President og øverste ansvarlig for Energinets arbejde med energiøerne i en pressemeddelelse.

På land skal Energinet planlægge anlæg, som skal koble energiøerne til energisystemet på land på Bornholm, Sjælland og i de vestjyske kommuner.

Pris: 1,1 mia. kroner
Forundersøgelserne vil ifølge Energinet koste cirka 230 mio. kroner pr GW vindkraft og dermed vil de samlede udgifter til forundersøgelser af de to energiøer løbe op i 1,15 mia. kroner.

»Men så er alt også inkluderet, « oplyser projektleder for forundersøgelserne, Jens Larsen fra Energinet.

Energinets forundersøgelser vil i hovedtræk bestå af en strategisk miljøvurdering på baggrund af den plan for de to energiøer, som Energistyrelsen leverer. En strategiske miljøvurdering omfatter vurdering af planens miljøkonsekvenser på havet og på land, konsekvensvurdering for Natura 2000-områder samt synlighedsanalyser, hvis havmølleparker kan ses fra land.

Forundersøgelsen vil ligeledes bestå af geotekniske og geofysiske undersøgelser af havbunden i forbindelse med energiøerne, havvindmølleparkerne samt kabelforbindelser, herunder udlandsforbindelser. For eksempel skal de lokalisere ikke eksploderede granater på havbunden.

Skal være færdig i 2024
På land skal Energinet anvise punkt for tilslutning af strømmen på land samt etablering af anlæg. Energinet skal forestå udarbejdelse af plangrundlag for tekniske anlæg samt gå i dialog med relevante kommuner på land om at reservere areal til eventuelt fremtidige Power-to-X eller batterianlæg.

Energinet skal også foretage supplerende undersøgelser af havmiljøet ud over de krav, der stilles til den strategiske miljøvurdering. Disse undersøgelser omfatter blandt andet hensyn til fugle, havpattedyr samt fisk, fiskeri og sejladssikkerhed. Også arkæologi på havbunden skal inddrages, herunder ikke mindst området i Nordsøen, hvor Jyllandsslaget fandt sted 1916.

Endelig skal Energinet modne og udvikle udlandsforbindelser i samarbejde med TSO’er i de samarbejdslande, der indgås aftale med.

Forundersøgelserne skal være færdige inden første halvår af 2024, hvorefter potentielle tilbudsgivere kan give deres tilbud på selve opførelsen af de anlæg, som energiøerne vil bestå af.",
,2020-12-16 00:00:00,Danmark i samarbejde med Tyskland og Holland om energiøer,Energy Supply,Link,"Klima-, energi- og forsyningsminister Dan Jørgensen har netop underskrevet erklæringer om at samarbejde om energiøer med ministre i Tyskland og Holland, skriver Energinet i en pressemeddelelse.

Erklæringerne er et vigtigt skridt på vej mod en opfyldelse af det politiske ønske om, at energiøerne skal være forbundet med andre lande end Danmark. Erklæringerne markerer også begyndelsen af Energinets arbejde med at modne og udvikle udlandsforbindelser i samarbejde med TSO’er i de samarbejdslande, der indgås erklæring med.


- I Energinet er vi begejstrede for, at Danmark nu har skrevet under på erklæringer med Tyskland og Holland om energiøer, siger Hanne Storm Edlefsen, Vice President i Energinet og tilføjer: 

- De to energiøer i Nordsøen og Østersøen kan kun realiseres gennem et stærkt internationalt samarbejde, så erklæringerne er et meget vigtigt skridt på vej mod etablering af energiøer, som er et vitalt næste skridt for havvind i stor skala og dermed for grøn omstilling i Europa og verden.

Med de to erklæringer dedikerer landene sig til i fællesskab at gennemføre en række komplicerede undersøgelser af, hvordan energiøer og havvind kan udbygges og ikke mindst, hvordan elektriske udlandsforbindelser fra øerne kan forbinde landenes energisystemer med hinanden. Brugen af el fra havvind til brint og grønne brændstoffer bliver også nævnt som et centralt emne.

Den Europæiske Unions energi- og klimamålsætninger nævnes i begge erklæringer som baggrund for samarbejdet, heriblandt målet om klimaneutralitet i 2050 og den europæiske strategi for offshore havvind.

I erklæringen med Tyskland noterer man sig desuden specifikt den danske politiske beslutning om at etablere en energiø i Nordsøen og én i Østersøen i 2030.

I erklæringen med Holland gives ansvaret for analyser og undersøgelser eksplicit til de danske og hollandske TSO’er, TenneT, Gasunie og Energinet. Arbejdet vil blive forankret i det internationale konsortium North Sea Wind Power Hub, hvor de tre TSO’er siden 2017 har samarbejdet om udviklingen af et realistisk koncept for kunstige energiøer i Nordsøen efter det såkaldte ’hub-and-spoke-koncept’.

Klima-, energi- og forsyningsminister Dan Jørgensen gav i slutningen af november Energinet påbud om at udføre forundersøgelser til de to energiøer i henholdsvis Nordsøen og Østersøen.

Påbuddet fra ministeren omfatter blandt andet, at Energinet skal modne og udvikle udlandsforbindelser i samarbejde med TSO’er i de samarbejdslande, der indgås erklæring med.",
,2020-12-19 00:00:00,Pris for anlæg af energiø i Nordsøen: 38 milliarder kroner,Ingeniøren,Link,"Prisen inkluderer kun konstruktionen af selve øen og de eltekniske anlæg, men ikke vindmøllerne eller jævnstrømskabler til fastlandet.

Konstruktionen af en energiø i Nordsøen med 10 GW havvind tilkoblet kan alene komme til at koste op mod 38 milliarder kroner. Det fremgår af et folketingssvar fra klima-, energi- og forsyningsminister Dan Jørgensen (S).

Prisen inkluderer vel at mærke kun konstruktionen af selve øen og de eltekniske anlæg (primært store HVDC-konverterstationer, red.), som skal stå på den. Oveni kommer altså alle de øvrige investeringer i selve vindmøllerne, de elektriske søkabler fra de tilknyttede havvindmølleparker til energiøen samt de dyre jævnstrømskabler, der skal forbinde øen med fastlandet.

Prisestimatet er indhentet af Energistyrelsen hos dets rådgiver COWI, som også tidligere har foretaget finscreeninger og beregnet levetidsomkostninger på det gigantiske anlægsprojekt.

COWI’s estimat afhænger dog meget af, hvilket grundlæggende layout, man vælger at konstruere energiøen ud fra. I øjeblikket overvejes to modeller: En stor kunstig og sammenhængende ø bygget op af sandfyldte betonsænkekasser eller et samling af selvstændige stålplatforme, der hæver anlæggene over havet.

Sidstnævnte løsning er velkendt i offshore-industrien, hvor sammensvejsede stålgitre, der rager op over havoverfladen – såkaldte ‘jackets’ – er den mest udbredte platformskonstruktion.

Men ifølge COWI’s tal er det den i offshore-sammenhænge mindre afprøvede sænkekasse-løsning, der vil været billigst, hvis øen skal understøtte havvindskapacitet på i alt 10 GW.

Denne løsning vil ifølge COWI koste 29 milliarder kroner at anlægge, og det inkluderer endda en servicehavn, ligesom den mere sammenhængende konstruktion også vil gøre det muligt at opbevare materiel ude på havet under opførelsen af de tilknyttede havvindparker – noget som aktører ifølge Energinet har efterspurgt som en nødvendig facilitet.

Men vindgiganten Ørsted har tilsyneladende også lavet sine egne beregninger. Torsdag i denne uge skrev afgående topchef Henrik Poulsen et indlæg i Børsen,( hvori han plæderede for, at Danmark vælger løsningen med stålplatforme frem for sænkekasserne, da det ifølge selskabets egne beregninger er langt den billigste løsning.

»I Ørsted har vi analyseret de to modeller, og vores beregninger viser, at det med en caisson-ø (sænkekasser, red.) vil være cirka 4 mia. kr. dyrere at etablere de første tre GW i Nordsøen i forhold til platformsløsningen. Udbygget til ti GW vil caisson-løsningen stadig være betydeligt dyrere,« skrev den administrerende direktør torsdag i Børsen.

I COWI’s prisoverslag koster begge konstruktiontyper hver 12 milliarder kroner, hvis øen kun har 3 GW havvind tilkoblet, som det er planen i denne første fase frem mod 2030.

Der er altså langtfra overenstemmelse mellem de to sæt af beregninger, og Energistyrelsen gør da også opmærksom på i folketingssvaret, at estimaterne er ‘behæftet med betydeligt usikkerhed, og at man ved anvendelse af andre forudsætninger om fremtidige priser vil kunne opnå andre resultater, ligesom teknologiudviklingen også vil kunne påvirke resultaterne på sigt.’

Afklaring af spørgsmålet er dog formelt lige nu i hænderne på statens elsystemansvarlige, Energinet, som for nyligt blev pålagt at gå i gang med det omfattende forundersøgelsesarbejde omkring energiøerne i både Østersøen og i Nordsøen.

Her vil afvejningen af fordele og ulemper ved de forskellige kontruktionstyper også indgå som en del af undersøgelserne. Arbejdet skal løbe frem til sommeren 2024 og vil i sig selv koste op mod 1,15 milliarder kroner.",
,2021-01-13 00:00:00,"Ørsted advarer mod energiø: »Vi frygter, det her bliver havvindens IC4-sag«",Ingeniøren,Link,"Ørsted advarer politikerne mod en inddæmmet energiø og foreslår i stedet en løsning med stålplatforme. COWI har tidligere vurderet, at en kunstig ø er den billigste løsning af de to muligheder.

Kort før politikerne på Christiansborg går i gang med at drøfte udbuddet af verdens første energiø, der vil blive danmarkshistoriens dyreste anlægsprojekt, kommer energiselskabet Ørsted nu med en advarsel, skriver Børsen.

Ørsted advarer politikerne mod at satse på en uprøvet løsning i form af en inddæmmet kunstig energiø i Nordsøen og foreslår i stedet at opføre stålplatforme, hvor energien fra de planlagte havvindmølleparker kan håndteres.

»En kunstig ø i denne her sammenhæng er risky business. Vi frygter simpelthen, at det her bliver havvindens IC4-sag. Det ville være worst case,« siger Ulrik Stridbæk, der er chef for energiøkonomi i Ørsted, til Børsen.

Ulrik Stridbæk påpeger, at det »er en gigantisk investeringsbeslutning« og afviser, at advarslen kommer ud fra en snæver egeninteresse, da energiselskabet kan byde ind på havvind, hvad enten politikerne vælger den ene eller anden. Han tilføjer, at teknologien for power-to-x i dag er så usikker, at staten risikerer at investere milliarder i en løsning, som senere kan vise sig slet ikke at være rentabel.

Copenhagen Infrastructure Partners, der er en del af et konsortium, der vil byde ind på energiøen, undrer sig over sammenligningen med IC4-skandalen og mener, at en løsning med stålplatformene ikke giver de samme muligheder som en egentlig ø.

Cowi: Inddæmmet energiø billigere end stålplatforme
Løsningen med stålplatforme er velkendt i offshore-industrien, hvor sammensvejsede stålgitre, der rager op over havoverfladen – såkaldte ‘jackets’ – er den mest udbredte platformskonstruktion.

Ingeniørrådgivningsvirksomheden COWI viser trods dette, at en stor kunstig ø bygget op af sandfyldte betonsænkekasser kommer til at være billigere end en samling af selvstændige stålplatforme, der hæver anlæggene over havet, hvis øen skal understøtte havvindskapacitet på i alt 10 GW.

»En platformsløsning på 10 GW estimeres til 38 mia. kr. Dette er baseret på kendt teknologi, herunder at platformene etableres som 1 GW-platforme [...] En inddæmmet ø til 10 GW med tilhørende havn estimeres til 29 mia. kr. Det forudsættes her, at øen konstrueres af en periferi af nedsunkne betonelementer med sandopfyld, samt at øen ved 3 GW vil være 18 ha, mens øen ved 10 GW vil være 46 ha,« fremgår det af et folketingssvar fra klima-, energi- og forsyningsminister Dan Jørgensen (S) fra 16. december.

I COWI’s prisoverslag koster begge konstruktiontyper hver 12 milliarder kroner, hvis øen kun har 3 GW havvind tilkoblet, som det er planen i denne første fase frem mod 2030.

Prisen inkluderer vel at mærke kun konstruktionen af selve øen og de eltekniske anlæg (primært store HVDC-konverterstationer, red.), som skal stå på den.

Oveni kommer altså alle de øvrige investeringer i selve vindmøllerne, de elektriske søkabler fra de tilknyttede havvindmølleparker til energiøen samt de dyre jævnstrømskabler, der skal forbinde øen med fastlandet.",1
,2021-01-15 00:00:00,Ørsted uddyber kritik: Vores platformsløsning er 4 mia. billigere end en energi-ø,Ingeniøren,Link,"Selskabet frygter, at eksperimenter med en energiø kan give for dyr og for sen vindkraft til Danmarks grønne omstilling.

Energiselskabet Ørsted har nu i flere omgange været ude og advare mod at bygge en decideret energi-ø til de første 3 GW vindkraft ude i Nordsøen, som politikerne har vedtaget i klimaftalen fra sidste sommer. Første gang var gennem et debatindlæg i Børsen lige før jul, og nu igen tirsdag i samme avis.

Ifølge chef for energiøkonomi hos Ørsted, Ulrik Stridbæk, handler det hverken om brødnid eller om, at man afviser faste energiøer i al evighed, men om at man frygter en løsning, der bliver for dyr og usikker på den korte bane:

»Vi er interesseret i billigst mulig havvind, der skal være færdig til tiden – altså 3 GW i 2030 - og med al den erfaring, vi selv og vores samarbejdspartnere har med vindkraft og platforme, så vurderer vi, at det er en langt dyrere løsning at centralisere dette på en fast energi-ø,« siger han.

Indtil videre har debatten om en fast ø kontra stålplatforme som tilslutning for store mængder vindkraft i Nordsøen været temmelig fattig på tal.

58,6 mia. for en energi-ø
En rapport i maj fra Cowi nævnte en pris på 58,6 mia. kroner for en havmøllepark på 3 GW, tilsluttet en energi-ø, mens tre enkelte havmølleparker på hver 1 GW ville koste i alt 47,8 mia. kroner. Altså en billigere løsning med uden energi-øen.

Men i et ministersvar fra december, der sammenligner udgifter til tilslutning for de to koncepter i Nordsøen, så koster selve tilslutningen - altså minus vindmøller - af 3 GW vindkraft 12 mia. kroner ved en platforms-løsning og 12 mia. ved tilslutning via en energi-ø.

Hvis det drejer sig om at kunne tilslutte hele 10 GW vindkraft, koster det 29 mia. kroner ved en energi-ø og 38 mia. kroner med platforme, oplyste ministeren med Cowi som kilde.

2 GW platforme i stedet
Beregningerne baserer sig på transformerplatforme i 1 GW-størrelse, og her peger Ørsted netop på, at der er transformerplatforme undervejs med en effekt på hele 2 GW, der vil være realistiske at bruge frem mod 2030 og som giver et helt andet facit i beregningerne:

»Det hollandske TSO-selskab TenneT har bestilt seks af disse 2 GW transformere og baserer deres udbygning med havvind på dem. Med 2 GW transformer-platforme vil prisen for tilslutning af 3 GW vindkraft således blive fire mia. kroner billigere end ministeriets beregninger. Hvis det drejer sig om tilslutning af 10 GW, kan prisen reduceres med tre mia. kroner,« påpeger Ulrik Stridbæk.

Stridbæk understreger, at Ørsted ikke er modstander af faste energi-øer, som jo kan nogle ekstra ting i forhold til en platform, nemlig at de kan rumme et PtX-anlæg eller en anden slags energilagring og faciliteter til mandskabet, der kan bo på øen i længere tid.

»Det afgørende er jo, om de her hovedforskelle kan bære de ekstra omkostninger og risici ved en fast energi-ø, og ifølge vores vurderinger så er det ikke sådan – endnu, « siger han.

Specialbyggede skibe huser montørerne
Omkring faciliteter til mandskabet forklarer han – med henvisning til selskabets erfaringer med service og vedligehold af havvindmøller – at der i dag findes store, specialbyggede skibe, hvor montører og serviceteknikere kan bo ude ved mølleparkerne og i mange dage af gangen. Samtidig kan disse skibe lægge til direkte ved de enkelte vindmøller.

Hvad angår den anden forskel, plads til power-to-x eller energilagrings-anlæg på øen, så mener Ørsted ikke, at vi endnu ved, om det overhovedet bliver rentabelt at producere brint offshore, da elektrolyse kræver rent vand og dermed afsaltningsanlæg med mere ude på anlægget:

»Vi mener ikke, at en platformsløsning til de første 3 GW vil betyde, at vi aldrig senere kan bygge en fast energi-ø. Vi mener bare, at det med alle de nævnte usikkerheder er overilet at kaste sig ud i at bygge en fast energi-ø nu, og at vi risikerer, at vi ikke kommer i mål med de 3 GW i 2030,« siger Ulrik Stridbæk og tilføjer, at de første platforme sagtens kan placeres, så de senere kan kobles til en energi-ø.

Udbyd ydelse - ikke designet
Stridbæk vil råde politikerne til - i stedet for at lægge sig fast på en energiø eller en platformsløsning - at udbyde selve den ønskede ydelse, nemlig tilslutning af 3 GW vindkraft i Nordsøen og 2 GW ved Bornholm – og så lade buddene afgøre, om det bliver en ø eller en platformsløsning.

»Vi siger, at vi gerne vil være førende på havvind og på PtX i Danmark, men det hjælper en energi-ø os altså ikke med at blive. Lad os i stedet bruge energien på at få udbygget med havvind og få styr på PtX-processerne, så kan øen komme bagefter, « siger Ulrik Stridbæk.

Overfor Ørsted står et konsortium af pensionsselskaberne PFA, Pensiondanmark, Copenhagen Infrastructure partners (CIP) og Andel (tidligere Seas-NVE), som gerne vil bygge en fast energi-ø, som de overfor Børsen betegner som et nybrud, fordi man satser på at lave storskala energilagring og power-to-x ude på selve øen.

Professor roser debatten
Konsortiet vurderer, at der vil være store fordele i at producere brint offshore, men skulle det vise sig ikke at blive realiseret, kan øen i stedet bruges til energilagring og transmission, forklarer Michael Ertmann fra CIP:

»Hele pointen er, at det er kendt teknologi, der skal lave øen. Men det innovative er det, der skal være oven på øen,« siger han til Børsen og påpeger, at der også kan opstå tekniske problemer med de stålplatforme, Ørsted foreslår at bruge.

Professor på DTU, Erik Damgaard Christensen, som er ekspert i marin og kystteknik, kalder det positivt og sundt at forskellige tekniske løsninger i forbindelse med så stor en investering bliver belyst fra flere sider:

»Med Femern-forbindelsen så vi for eksempel, at det først var meget sent i processen, at man lagde sig fast på en tunnel fremfor en bro, og på den måde blev man langt mere sikker på, at man valgte den bedste løsning. Det kan også komme til at gøre sig gældende for valget af teknologi omkring energi-øerne, « siger han.

Ifølge Børsen skal energipolitikerne i den kommende tid diskutere, hvordan og på hvilken måde der skal etableres energi-øer i henholdsvis Nordsøen og ved Bornholm.",7
,2021-01-15 00:00:00,Cowi fastholder: Tæt løb på prisen mellem to typer energiøer,Ingeniøren,Link,"Opdateret rapport fra regeringens rådgiver viser, at en energiø, der kan tage imod 3 GW, koster knap 60 mia. kr., uanset om den er udformet som platform eller en kunstig ø. Ved 10 GW vokser forskellen.

Skal de to politisk vedtagne energiøer udformes som platforme eller som en ‘rigtig’ kunstig ø af sænkekasser – dét er endnu ikke besluttet, og derfor har diverse aktører, politikere og fagfolk ivrigt diskuteret dette i et stykke tid.

I Østersøen er sagen klar, for det er nemlig Bornholm, der skal være energiø, men det er ikke tilfældet for øen i Nordsøen, hvor man skal kunne tilslutte 3 GW havmøller i 2030 og være forberedt til tilslutning af mindst 10 GW havvind på et senere tidspunkt.

Nu er Energistyrelsens rådgiver på området, Cowi, udkommet med en ny rapport med opdaterede tal for omkostninger, klimapåvirkning og tidsplan for de to koncepter. I rapporten kommer Cowi frem til, at prisen for at tilslutte 3 GW havvind til henholdsvis en sænkekasse-ø og en platform-ø er lige omkring 59 mia. kr. for begge løsninger – inklusive havmølleparker og eltransmission.

Når de så kigger på tilslutning af 10 GW havmølleparker, koster en sænkekasseløsning 210 mia. kr., mens en platformsløsning er 9,5 mia. kr. dyrere – og altså dermed koster knap 220 mia. kr.

Øen udgør 5 pct. af prisen
For at belyse forskellen på de to koncepter har Cowi renset tallene for havmøller, HVDC-stationer og sø-landkabler, som går igen for begge løsninger, og så bliver den procentvise forskel mellem sænkekasse-øen og platform-øen større, især på 10 GW modellen.

For 3 GW-løsningen koster sænkekasseøen mellem 15,1-16,4 mia. kr., mens en platform-ø koster 15,8 mia. kr.

Går vi til 10 GW ø-løsningen, angiver Cowi, at sænkekasse-øen vil være 9,5 mia. billigere end den centrale platform-ø.

Ifølge Cowi viser regnestykket, at havmøllerne udgør cirka 50 pct. af prisen, og de elektriske systemer omkring 45 pct., hvilket levner 5 pct. af Capex-budgettet til sænkekasseøen. Dét får så Cowi til at konkludere, at størrelsen på øen har mindre betydning.

Cowis beregninger har ikke rettet sig efter kritikken fra Ørsted, der gerne så, at man inddrog beregninger på transformerplatforme på op til 2 GW, hvilket kan gøre platformsløsningen langt billigere.

Fordele ved begge koncepter
I rapportens konklusion opsummerer Cowi fordele og ulemper ved de forskellige ø-alternativer således:

En fast ø med sænkekasser har følgende fordele:

• Indikativ billigste løsning for 10 GW, dog bør usikkerheden reduceres i yderligere studier.

• Mulighed for beskyttet havn, service og vedligeholdelsesfacilitet

• Fordele ved opskalering fra 3 til 10 GW

• Mulighed for udvidet funktionalitet ved bl.a. PtX

• Sammenkobling af elektriske systemer på landfast forbindelse

• Mere fleksibelt interface mellem fundament og topside

Platformsøen demonstrerer fordele, når det gælder:

• Relativt moden teknologi i de ønskede dimensioner

• Mulighed for central/decentral løsning uden betydelig indvirkning pa Capex.

• Bedre mulighed for gradvis implementering

• Mindre konstruktionsarbejde for til havs for selve platformsoen

El-forbindelsen udfordrer
Ifølge rapporten har man undersøgt flere konfigurationer af platform-øer – både centrale og decentrale – og man har her defineret en generel udfordring ved platformene, nemlig den elektriske forbindelsen mellem de forskellige platforme, der er placeret tæt på hinanden med 200-300 meters afstand.

I dette studie er der foreslået luftledninger, der dog vil være udfordret af saltbelægninger samt generelle ekstreme forhold i Nordsøen. Et alternativ er søkabler, hvilket ligeledes vil give yderligere udfordringer i forhold til kabelkrydsninger. Forbindelse af platformene i platformsøen bør derfor studeres nærmere, anbefaler rapporten.

Power-to-x koster ekstra
Rapporten ser også på muligheden for at etablere power-to-x på energiøen for at opnå besparelser på transmissionsanlægget. Her vil de to mest nærliggende PtX-produkter vil være ammoniak eller brint.

Her konkluderer man, at besparelsen på transmissionsanlægget ikke kan dække den ekstra omkostning på 10 mia. kr., som etablering af arealet til PtX-anlægget koster, men rapporten anbefaler, at man supplerer med deciderede feasibility-studier af offshore-elektrolyse. Blandt andet skal der jo skaffes vand til elektrolysen, og man kan ikke udnytte overskudsvarmen fra elektrolyseprocessen ude midt i Nordsøen.

Rapporten går også i dybden med en række forskellige måder at tilslutte øerne og havmøllerne ved øerne på. Typisk med 66 kV tilslutningskabler mellem møller og energiøen (sænkekasse-ø eller platform-ø), hvor strømmen transformeres op til højspænding og konverteres fra AC til HVCD, der transmitteres den lange vej ind til de respektive landes transmissionsystemer, hvor de igen laves om til vekselstrøm.

Det er ideen, at vindmøllestrøm fra de fremtidige energiøer både skal kunne sendes til Tyskland, Holland og UK – og så selvfølgelig til Danmark.

",-8
,2021-01-21 00:00:00,Tysk transmissonsselskab interesseret i energiø Bornholm,Ingeniøren,Link,"Tyske 50Hertz og danske Energinet vil allerede i år undersøge, om det er muligt og fordelagtigt at bygge et kabel mellem de to lande via Bornholm som kommende energiø.

Etablering af to energiøer i de danske farvande hænger ifølge den politiske aftale tæt sammen med, at der samtidig bliver etableret kabelforbindelser fra øerne til udlandet.

Og omkring energiøen i Østersøen, altså Bornholm, har Energinet og deres tyske pendant, 50Hertz nu aftalt, at de vil i løbet af indeværende år vil undersøge, om det er muligt og fordelagtigt at anlægge sådan en forbindelse mellem Danmark og Tyskland via Bornholm.

Energinet kalder selv aftalen for »det første gennembrud for at forbinde de to danske energiøer til andre lande«:

»Hvis vi skal lykkes med den massive udbygning af havvind, som er nødvendig de kommende år for at opfylde klimaaftalen fra Paris, er det helt afgørende, at der nu sker et markant gearskifte fra national udbygning med enkelte vindmølleparker til energiøer, der i sin kerne er transnationale projekter, « siger adm. direktør for Energinet, Thomas Egebo i en pressemeddelelse.

Overhaler Polen
I de rapporter, som er lavet omkring energi-øerne af Cowi, har man taget udgangspunkt i, at Bornholm skulle forbindes med et kabel til Polen, men nu ser det altså ud til, at også de tyske systemansvarlige selskaber er interesseret i samarbejde. Men de to parter, 50Hertz og Energinet, har aftalt, at samarbejdet kan udvides til andre aktører.

Energinet kalder i pressemeddelelse energiøerne for danmarkshistoriens største infrastrukturprojekt, fordi den politiske aftale siger, at øerne skal være i drift i 2030, og at der dermed er mindre end ti år til deadline for anlægsprojekter med store og komplicerede eltransmissionsanlæg, ø-konstruktioner eller platforme på havet, udlandsforbindelser og havvindmølleparker i GW-størrelser.

Ifølge den politiske aftale skal der etableres 2 GW havvind i forbindelse med energiøen, Bornholm, hvor strømmen fra parkerne skal samles op.

Overvejer en hybrid forbindelse
Klima-, energi- og forsyningsminister, Dan Jørgensen, gav i november 2020 Energinet besked på at gå i gang med forundersøgelser og forberedelse af udlandsforbindelser til de to energiøer, og i december 2020 tiltrådte Danmark, Tyskland og Holland politiske erklæringer om samarbejde vedrørende energiøer og udbygning af havvind i Nordsøen og Østersøen.

Konkret er 50Hertz og Energinet blevet enige om at undersøge en såkaldt hybrid udlandsforbindelse via Bornholm, der både kan opsamle vindenergi fra havmølleparker og sende strøm begge veje mellem de to landes elnet.

De er også enige om at holde samarbejdet åbent for potentielle andre samarbejdspartnere, og om at de vil arbejde for at opfylde danske, tyske og europæiske mål for klima og vedvarende energi.

Endelig vil de bygge videre på de gode erfaringer, som de to partnere allerede har med udviklingen og virkeliggørelsen af det innovative projekt Kriegers Flak Combined Grid Solution, som blev taget i drift i 2020.",4
,2021-02-04 00:00:00,Nu kommer energiøerne - men ikke til tiden: Pris 210 mia. kroner,Ingeniøren,Link,"Med en bred aftale har Folketinget besluttet at etablere en energiø i Nordsøen. Op til 10GW på vej. Dansk Energi utilfreds med ny deadline.

Ikke mindre end danmarkshistoriens største anlægsprojekt er nu besluttet af Folketinget. En kunstig ø 80 km ude i Nordsøen skal være knudepunkt for op til 10 GW havvindmøller, og da den får karakter af kritisk infrastruktur, får staten majoritetsejerskabet.

Øen i Nordsøen bliver dog ikke klar til 2030 sådan som det ellers blev meldt ud i juni i klimaaftalen om grøn omstilling af energisektoren og industrien:

»For Energiø Nordsøen noterer aftalekredsen sig, at det i kraft af valget af ejerskab og konstruktionstype og på det foreliggende grundlag vurderes vanskeligt at realisere øen før 2033, men dette søges optimeret,« fremgår det af den nye politiske aftale om øerne.

I første del af anlægsfasen, hvor der sideløbende skal opstilles 3 GW havvindmøller, vil øen få et areal på 120.000 m2. Senere, når vindmøllekapaciteten udvides til 10 GW, vil der være behov for at udvide øens areal til cirka 425.000 m2, eller hvad der svarer til omkring 64 fodboldbaner.

Der har ellers været diskussion, også her på ing.dk, om fordele og ulemper ved en inddæmmet ø, som nu er besluttet, sammenlignet med en løsning bestående af stålplatforme.

Ørsted har advaret mod den høje pris for en inddæmmet ø og i stedet anbefalet løsningen med stålplatforme. Omvendt har Cowi, der er Statens rådgiver på området, argumenteret for, at en stor kunstig ø bygget op af sandfyldte betonsænkekasser, vil koste det samme som en løsning med stålplatforme, når det gælder de første 3 GW havmøller.

Men hvis der skal udbygges med op til 10 GW, så vil løsningen med en energiø være cirka 10 mia. billigere.

Dansk Energi utilfreds med ny deadline
Hos brancheorganisationen Dansk Energi, er der glæde over, at der nu er kommet skred i de politiske beslutninger omkring energiøen.

Men administrerende direktør Lars Aagaard, er ikke helt tilfreds med, at der nu er sat en deadline, som rækker ud over 2030:

»Det er ikke godt nok, og derfor bør både de politiske og administrative kræfter løbende samles om at genbesøge tidsplanen. Jeg appellerer til, at ministeriet nytænker udbudsprocessen og går i dialog med investorerne. Vi skal jo bruge den grønne el fra havvind til at nå vores klimamål i 2030,« siger Lars Aagaard

Produktion af flydende brændstoffer
Foruden at fungere som knudepunkt for produktion af vindmøllestrøm fra de omkringliggende havvindmølleparker, skal den nye energiø være elektrisk forbundet til nabolandene.

Det forventes yderligere, at der skal installeres teknologi på øen til at omdanne den grønne strøm til brændstoffer for skibe, fly og lastbiler.

I første fase forventes det, at der skal opstilles 200 møller, hvilket peger på en møllestørrelse på 15 MW. I alt skal der opstilles 650 vindmøller. Den samlede investering anslås til 210 mia. kroner.

Der er tidligere truffet politisk beslutning om at opføre en energi-ø på 2 gigawatt i Østersøen. Her vil Bornholm fungere som selve energiøen med havvindmølleparker tilkoblet. Havvindmølleparkerne vil blive placeret syd og sydvest for Bornholm.

Aftalen om en energiø er blevet besluttet med stemmer fra regeringen, Venstre, Dansk Folkeparti, Radikale Venstre, Socialistisk Folkeparti, Enhedslisten, Det Konservative Folkeparti, Liberal Alliance og Alternativet.

Artiklen er opdateret med en kommentar fra Dansk Energi",-5
,2021-02-14 00:00:00,Kameraer og kunstig intelligens redder sjældne fugle fra møllevinger,Ingeniøren,Link,"Kunstig intelligens, der stopper vindmøller, hvis store rovfugle kommer for tæt på, har reduceret antallet af døde fugle med 82 procent. Men det løser ikke problemet, mener Dansk Ornitologisk Forening.

At vindmøller kan være farlige for fugle, især for de store ørne, er dokumenteret talrige gange. I Danmark er syv hav­ørne kommet af dage efter et møde med en vindmølle. I Norge har en enkelt vindmøllepark på 68 møller været skyld i 49 døde havørne over en syvårig periode.

Endnu værre står det til i Tyskland, hvor et studie i den nordøstlige del af landet har vist, at 137 havørne i perioden 2002-2017 er blevet dræbt i sammenstød med vindmøller.

Det lyder måske mærkeligt, at en stor og relativt intelligent rovfugl ikke kan undvige en vindmøllevinge. Men ørne er ikke naturligt bange for vindmøller, og man skal huske på, at tippen på en sådan vinge nemt kan bevæge sig med op til 200 km/t.

Derfor kan et system fra den amerikanske virksomhed Identi­Flight måske vise sig nyttigt, for systemet har gjort det muligt at reducere antallet af døde rovfugle med 82 procent i en vindmøllepark i den amerikanske stat Wyoming bestående af 66 General Electric 1,5 MW-vindmøller med en rotordiameter på 82,5 meter.

Undersøgelsen er gennemført af eksperter fra The Peregrine Fund, Western EcoSystems Technology og Forest and Rangeland Ecosystem Science Center. Resultaterne er offentliggjort i Journal of Applied Ecology.

AI genkender fugl
IdentiFlight-systemet består af en speciel type kameraer kaldet ‘Wide Field of View’ installeret på standere rundt om i parken. På hver stander sidder 8 kameraer og når et af dem får øje på noget, der bevæger sig hen mod vindmølleparken – for eksempel en fugl af en vis størrelse – rettes et stereokamera med høj opløsning mod den, og en analyseproces går i gang: Hvor stor er den? Hvilken farve samt vinge-, krops- og haleprofil har den?

Ved hjælp af et neuralt netværk er systemet herefter i stand til at identificere arten, flyveretningen, og hvor lang tid der går, før den eventuelt kommer i karambolage med vindmøllevingerne.

På nuværende tidspunkt er systemet i stand til at genkende rød og sort glente, kongeørn, hvidhovedet ørn, kilehaleørn, lille skrigeørn og kondor på en afstand af 1.000 meter.

Hvis en ørn er på vej i den forkerte retning, går der et signal videre, enten direkte til vindmøllernes eget kontrolsystem (Scada) eller til operatøren af vindmøllerne. Her kan der så træffes beslutninger om at sænke hastigheden på de vindmøller, som er tættest på fuglen, eller ligefrem stoppe dem helt.

For at finde ud af, hvor godt kamerasystemet fungerer, blev der gennemført et såkaldt BACI-studie (Before-After-Control-Impact), og sammenlignet med en vindmøllepark af cirka samme størrelse, som ligger godt 15 kilometer væk.

En gruppe af personer blev trænet i at gennemgå områder omkring vindmøller for døde rovfulge. For at sikre, at de gennemsøgte hele området systematisk og fandt så mange så muligt, blev der også lagt dummy-fugle ud som kontrol.

Derfor konkluderer folkene bag undersøgelsen, at teknologien har »potentialet til at mindske konflikten mellem vindenergi og beskyttelse af rovfugle«, også selvom en automatiseret kontrol af vindmøllerne ikke fuldstændigt eliminerede problemet.

Men de understreger også, at det er vigtigt at forholde sig til højrisiko­områder og eventuelle trækruter for fugle, før en vindmøllepark bliver sat op, og at et system som IdentiFlight helst kun skal bruges som et alternativ.

Fugle skræmmes væk
Biolog i Dansk Ornitologisk Forening Knud Flensted synes, at systemet fra IdentiFlight lyder som en interessant teknologisk udvikling, og han tror, at det vil kunne bruges i særlige tilfælde.


ai Stop vingerne – der kommer fugl

At vindmøller kan være farlige for fugle, især for de store ørne, er dokumenteret talrige gange. I Danmark er syv hav­ørne kommet af dage efter et møde med en vindmølle. I Norge har en enkelt vindmøllepark på 68 møller været skyld i 49 døde havørne over en syvårig periode.

Artiklen fortsætter efter annoncen

Endnu værre står det til i Tyskland, hvor et studie i den nordøstlige del af landet har vist, at 137 havørne i perioden 2002-2017 er blevet dræbt i sammenstød med vindmøller.

Det lyder måske mærkeligt, at en stor og relativt intelligent rovfugl ikke kan undvige en vindmøllevinge. Men ørne er ikke naturligt bange for vindmøller, og man skal huske på, at tippen på en sådan vinge nemt kan bevæge sig med op til 200 km/t.

Derfor kan et system fra den amerikanske virksomhed Identi­Flight måske vise sig nyttigt, for systemet har gjort det muligt at reducere antallet af døde rovfugle med 82 procent i en vindmøllepark i den amerikanske stat Wyoming bestående af 66 General Electric 1,5 MW-vindmøller med en rotordiameter på 82,5 meter.

Undersøgelsen er gennemført af eksperter fra The Peregrine Fund, Western EcoSystems Technology og Forest and Rangeland Ecosystem Science Center. Resultaterne er offentliggjort i Journal of Applied Ecology.

AI genkender fugl
IdentiFlight-systemet består af en speciel type kameraer kaldet ‘Wide Field of View’ installeret på standere rundt om i parken. På hver stander sidder 8 kameraer og når et af dem får øje på noget, der bevæger sig hen mod vindmølleparken – for eksempel en fugl af en vis størrelse – rettes et stereokamera med høj opløsning mod den, og en analyseproces går i gang: Hvor stor er den? Hvilken farve samt vinge-, krops- og haleprofil har den?

Artiklen fortsætter efter annoncen
ING/Jobfinderchevron_right
Opret jobannonce
Tilpas
Nature Energy
Senior Project Manager - Permitting & Project Leadership
Viegand Maagøe A/S
Erfaren elingeniør til implementering af industrielle energisystemer og opbygning af el-team
Genitor ApS
Viborg Kommune søger ny Direktør for Teknik og Miljø
Priess A/S
Technical Project Manager til energiforsyning
BIOFOS
Bliv Chef for Asset Management og led gennem analyse, kommunikation og nysgerrighed
Teknologisk Institut
Compliance-ingeniør - gerne med erfaring inden for ATEX
Sweco Danmark A/S
Vil du være med til at forme fremtiden hos Sweco i Esbjerg?
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Forsvarsministeriet
Frisk ingeniør til Forsvarets nye F-35A kampfly i Fort Worth USA
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Ventilationsspecialist til eksisterende byggeri og specialer
Petri & Haugsted A/S
Petri & Haugsted søger nyuddannede ingeniører
Trelleborg Sealing Solutions Denmark A/S
Quality Inspector & Measuring Specialist
Sweco Danmark A/S
El-ingeniør med fokus på forsyning
Viegand Maagøe A/S
Mekanisk Specialist til fremtidens industrielle energisystemer
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Teknologisk Institut
Centerchef for Fødevareteknologi
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Geopal System A/S
Er du vores næste elektroingeniør?
Banedanmark
Tekniske specialister til strømområdet ved jernbanen
Gladsaxe Kommune
Projektleder, der vil arbejde med grøn omstilling og transformation
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Region Midtjylland
Medicoteknisk rådgiver med erfaring inden for laboratorieområdet
Sweco Danmark A/S
Projekterende BIM kyndig IKT-leder
Teknologisk Institut
Ingeniører til Rådgivnings- og Certificeringsopgaver inden for CE-mærkning
Skanderborg Kommune
Vejingeniør til anlægsprojekter
Sweco Danmark A/S
Fagligt dygtig VVS-medarbejder
Genitor ApS
ProVarde og Varde Kommune søger en Strategisk Erhvervspartner
Sweco Danmark A/S
Energiingeniør/Kølespecialist til udfordrende energiprojekter
Energinet
Experienced Overhead Line Engineer
NEXEL
Afdelingsleder til området for Relæer, RTU og dokumentation
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren VVS- og ventilationsingeniør til installationsafdeling
Energinet
Power System Specialist for transient analyses
ISC Rådgivende Ingeniører A/S
Lead Specialist HVAC til vores installationsafdeling
Nature Energy
Senior Project Manager - Permitting & Project Leadership
Viegand Maagøe A/S
Erfaren elingeniør til implementering af industrielle energisystemer og opbygning af el-team
Genitor ApS
Viborg Kommune søger ny Direktør for Teknik og Miljø
Priess A/S
Technical Project Manager til energiforsyning
BIOFOS
Bliv Chef for Asset Management og led gennem analyse, kommunikation og nysgerrighed
Teknologisk Institut
Compliance-ingeniør - gerne med erfaring inden for ATEX
Sweco Danmark A/S
Vil du være med til at forme fremtiden hos Sweco i Esbjerg?
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Forsvarsministeriet
Frisk ingeniør til Forsvarets nye F-35A kampfly i Fort Worth USA
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Ventilationsspecialist til eksisterende byggeri og specialer
Petri & Haugsted A/S
Petri & Haugsted søger nyuddannede ingeniører
Trelleborg Sealing Solutions Denmark A/S
Quality Inspector & Measuring Specialist
Sweco Danmark A/S
El-ingeniør med fokus på forsyning
Viegand Maagøe A/S
Mekanisk Specialist til fremtidens industrielle energisystemer
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Teknologisk Institut
Centerchef for Fødevareteknologi
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Geopal System A/S
Er du vores næste elektroingeniør?
Banedanmark
Tekniske specialister til strømområdet ved jernbanen
Gladsaxe Kommune
Projektleder, der vil arbejde med grøn omstilling og transformation
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Region Midtjylland
Medicoteknisk rådgiver med erfaring inden for laboratorieområdet
Sweco Danmark A/S
Projekterende BIM kyndig IKT-leder
Teknologisk Institut
Ingeniører til Rådgivnings- og Certificeringsopgaver inden for CE-mærkning
Skanderborg Kommune
Vejingeniør til anlægsprojekter
Sweco Danmark A/S
Fagligt dygtig VVS-medarbejder
Genitor ApS
ProVarde og Varde Kommune søger en Strategisk Erhvervspartner
Sweco Danmark A/S
Energiingeniør/Kølespecialist til udfordrende energiprojekter
Energinet
Experienced Overhead Line Engineer
NEXEL
Afdelingsleder til området for Relæer, RTU og dokumentation
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren VVS- og ventilationsingeniør til installationsafdeling
Energinet
Power System Specialist for transient analyses
ISC Rådgivende Ingeniører A/S
Lead Specialist HVAC til vores installationsafdeling
Nature Energy
Senior Project Manager - Permitting & Project Leadership
Viegand Maagøe A/S
Erfaren elingeniør til implementering af industrielle energisystemer og opbygning af el-team
Genitor ApS
Viborg Kommune søger ny Direktør for Teknik og Miljø
Priess A/S
Technical Project Manager til energiforsyning
BIOFOS
Bliv Chef for Asset Management og led gennem analyse, kommunikation og nysgerrighed
Teknologisk Institut
Compliance-ingeniør - gerne med erfaring inden for ATEX
Sweco Danmark A/S
Vil du være med til at forme fremtiden hos Sweco i Esbjerg?
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Forsvarsministeriet
Frisk ingeniør til Forsvarets nye F-35A kampfly i Fort Worth USA
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Ventilationsspecialist til eksisterende byggeri og specialer
Petri & Haugsted A/S
Petri & Haugsted søger nyuddannede ingeniører
Trelleborg Sealing Solutions Denmark A/S
Quality Inspector & Measuring Specialist
Sweco Danmark A/S
El-ingeniør med fokus på forsyning
Viegand Maagøe A/S
Mekanisk Specialist til fremtidens industrielle energisystemer
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Teknologisk Institut
Centerchef for Fødevareteknologi
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Geopal System A/S
Er du vores næste elektroingeniør?
Banedanmark
Tekniske specialister til strømområdet ved jernbanen
Gladsaxe Kommune
Projektleder, der vil arbejde med grøn omstilling og transformation
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Region Midtjylland
Medicoteknisk rådgiver med erfaring inden for laboratorieområdet
Sweco Danmark A/S
Projekterende BIM kyndig IKT-leder
Teknologisk Institut
Ingeniører til Rådgivnings- og Certificeringsopgaver inden for CE-mærkning
Skanderborg Kommune
Vejingeniør til anlægsprojekter
Sweco Danmark A/S
Fagligt dygtig VVS-medarbejder
Genitor ApS
ProVarde og Varde Kommune søger en Strategisk Erhvervspartner
Sweco Danmark A/S
Energiingeniør/Kølespecialist til udfordrende energiprojekter
Energinet
Experienced Overhead Line Engineer
NEXEL
Afdelingsleder til området for Relæer, RTU og dokumentation
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren VVS- og ventilationsingeniør til installationsafdeling
Energinet
Power System Specialist for transient analyses
ISC Rådgivende Ingeniører A/S
Lead Specialist HVAC til vores installationsafdeling
navigate_beforenavigate_next
Ved hjælp af et neuralt netværk er systemet herefter i stand til at identificere arten, flyveretningen, og hvor lang tid der går, før den eventuelt kommer i karambolage med vindmøllevingerne.

På nuværende tidspunkt er systemet i stand til at genkende rød og sort glente, kongeørn, hvidhovedet ørn, kilehaleørn, lille skrigeørn og kondor på en afstand af 1.000 meter.

Hvis en ørn er på vej i den forkerte retning, går der et signal videre, enten direkte til vindmøllernes eget kontrolsystem (Scada) eller til operatøren af vindmøllerne. Her kan der så træffes beslutninger om at sænke hastigheden på de vindmøller, som er tættest på fuglen, eller ligefrem stoppe dem helt.

For at finde ud af, hvor godt kamerasystemet fungerer, blev der gennemført et såkaldt BACI-studie (Before-After-Control-Impact), og sammenlignet med en vindmøllepark af cirka samme størrelse, som ligger godt 15 kilometer væk.

Få tidlig adgang til Digital Tech Summit 2025
DIGITAL TECH SUMMIT
Få tidlig adgang til Digital Tech Summit 2025
Digital Tech Summit
En gruppe af personer blev trænet i at gennemgå områder omkring vindmøller for døde rovfulge. For at sikre, at de gennemsøgte hele området systematisk og fandt så mange så muligt, blev der også lagt dummy-fugle ud som kontrol.

Derfor konkluderer folkene bag undersøgelsen, at teknologien har »potentialet til at mindske konflikten mellem vindenergi og beskyttelse af rovfugle«, også selvom en automatiseret kontrol af vindmøllerne ikke fuldstændigt eliminerede problemet.

Men de understreger også, at det er vigtigt at forholde sig til højrisiko­områder og eventuelle trækruter for fugle, før en vindmøllepark bliver sat op, og at et system som IdentiFlight helst kun skal bruges som et alternativ.

Fugle skræmmes væk
Biolog i Dansk Ornitologisk Forening Knud Flensted synes, at systemet fra IdentiFlight lyder som en interessant teknologisk udvikling, og han tror, at det vil kunne bruges i særlige tilfælde.

Artiklen fortsætter efter annoncen
Men Knud Flensted understreger også, at det måske ikke er direkte kollisioner mellem rovfugle og vindmøller, der har den største betydning for fuglene set med danske øjne:

»Som vi ser det, er problemet i højere grad, at vindmøller sat op på havet skræmmer de andefugle væk, som søger føde i området. Mange fugle bruger også områderne om efteråret og om vinteren, hvor de fælder og ikke kan flyve,« siger han og peger som eksempel på planerne om en kystnær havmøllepark i Smålandshavet mellem Sjælland, Lolland, Falster og Møn.

Her er det planen at opstille 60 MW i et område med mange fugle. Lige nu forsøger naturorganisationer som DOF at få Miljøministeren til at udpege Smålandshavet som et fuglebeskyttelsesområde.

På trods af, at vindmøller udgør en risiko for fugle, er Dansk Ornitologisk Forening dog langtfra afvisende over for vindmøller:

»Vi ser ikke et generelt problem i vindmølleparker på havet. For eksempel kan jeg ikke se, at der skulle være et særligt problem i forhold til fugle med den planlagte energiø med tilhørende 10 GW vindkraft i Nordsøen,« siger Knud Flensted. j",6
,2021-02-23 00:00:00,14 ngo’er: Regeringen har urealistiske forventninger til umodne teknologier,Ingeniøren,Link,"Regeringen svigter klimaloven og sit internationale ansvar med en hockeystav-model og urealistiske forventninger til umodne teknologiers potentiale for at reducere CO2-udledningen, mener ngo’er.

Regeringens klimapolitik lever hverken op til klimaloven eller Danmarks internationale forpligtelser om at være foregangsland og reducere CO2-udledningen med 70 procent frem mod 2030. Det skyldes blandt andet regeringens sats på »umodne teknologier« som eksempelvis fangst og lagring af CO2 (CCS).

Sådan lyder udmeldingen fra 14 ngo’er, heriblandt Greenpeace, Rådet for Grøn Omstilling og Danmarks Naturfredningsforening, i et notat med titlen ‘Lever klimapolitikken op til klimaloven? En evaluering af, om regeringens hockeystavs-strategi lever op til klimaloven’.

Regeringens såkaldte hockeystav-model udtrykker en flad graf over CO2-reduktioner de første mange år, hvor der hentes meget små reduktioner, inden den til sidst bøjer skarpt opad med store reduktioner i årene lige før 2030. Men »hockeystaven er kort sagt ikke ansvarlig klimapolitik. Det er der to grunde til,« fremgår det af notatet.

For det første mener organisationerne, at hockeystav-modellen ikke er forenelig med Danmarks forpligtelse ifølge Parisaftalen til at reducere landets CO2-udledninger med 70 procent frem mod 2030. Dette begrundes med, at målet baserer sig på »en antagelse om, at der reduceres lineært frem til 2030 og videre til netto-nul senest i 2040«.

»Det er afgørende, fordi det er den samlede mængde udledte drivhusgasser, der tæller, når vi skal bremse klimakrisen. Og vi udleder markant mere CO2 fra nu til 2030 med hockeystav-tilgangen, end hvis vi reducerer lineært. Med en hockeystav-tilgang overholder Danmark ikke drivhusgas-budgettet og svigter dermed Parisaftalen,« skriver ngo’erne.

Derfor foreslås det, at regeringens nuværende bud på et mindste delmål i 2025, en reduktion på 46 procent, ændres til som minimum det lineære mål på 54,8 procent for at undgå et kumuleret merudslip frem mod 2030 på 40,7 millioner ton CO2.

Hockeystaven baserer sig på umodne teknologier
Organisationerne peger derudover på, at argumentet for hockeystaven er baseret på, »at teknologisk udvikling vil gøre det muligt og billigere at opnå store reduktioner lige før 2030«. Men det er hverken »troværdigt, klogt eller billigt at afvente teknologisk udvikling for at nå de 70 procent«, mener de:

»Hvis det står til regeringen, skal umodne teknologier stå for langt størstedelen af de samlede reduktioner – ikke mindst gennem fangst og lagring af CO2 (CCS). Regeringens bud på, hvad de teknologiske fix kan bidrage med, er så tidsmæssigt urealistiske og omkostningstunge, at forudsætningen for en hockeystav-reduktion ikke er til stede.«

Organisationerne fremhæver CCS-teknologien, som ifølge regeringens klimaprogram har et teknisk reduktionspotentiale på 4-9 mio. ton i 2030, svarende til 29-66 procent af de manglende reduktioner for at nå Parisaftalens mål.

»Det skøn har både forskere og en meget stor del af de relevante markedsaktører sat store spørgsmålstegn ved realismen i. At et så stort potentiale er tvivlsomt, er der flere grunde,« hedder det i notatet, blandt andet fordi:

»Det meget høje skøn for potentialet for CCS forudsætter, at stort set alle store punktudledningskilder (kraftvarme, affaldsforbrænding, procesindustri, biogas) vil have installeret CO2-fangst, og at mange af disse kilder også i 2030 og de efterfølgende mange år vil have meget store CO2-udledninger.«

Det vil ifølge notatet kræve »væsentlige levetidsforlængelser af anlæggene, og med de udmeldte politiske ambitioner om at reducere affaldsmængderne og elektrificere elsektoren, varmesektoren samt dele af procesindustrien, så er disse forudsætninger derfor meget problematiske«.

Dertil kommer, at Danmark har et ubæredygtigt højt forbrug af fast biomasse i kraftvarmen, som bør reduceres kraftigt over det næste årti, tilføjes det. Derudover nævner notatet, at den reelle pris for etablering af CCS endnu er ukendt, »men hører sandsynligvis til blandt de dyreste teknologier til CO2-reduktion«.

Klimaministeren afviser kritik og peger på energiøer
De 14 ngo’er anbefaler, at regeringen omlægger sin kurs for at leve op til ordene i klimaloven, dropper sin hockeystav-tilgang og som »absolut minimum« forfølger en lineær reduktionssti svarende til et delmål på 54,8 procent i 2025.

»Hvis man tager udgangspunkt i året for indgåelsen af Parisaftalen bør reduktionsmålet være 60 procent,« skriver de og nævner derudover, at regeringens bud på de »umodne« teknologiers potentiale ikke er realistiske.

»Der bør satses langt mere på reelle her-og-nu-reduktioner og sættes langt mere realistiske forventninger til teknologiudvikling og dets potentiale«, skriver organisationerne og tilføjer, at de indgåede aftaler og forlig på blandt andet transport, grøn skattereform, energi og industri må genforhandles i 2021.

»Selv med udsigt til yderligere reduktioner inden for byggeri og landbrug skal vi se et mere troværdigt bud på at få alle sektorer mere ambitiøst med i omstillingen. Målet for genforhandlingerne skal være at sandsynliggøre, at 70 procent-målet nås i 2030, samt at vi lever op til Parisaftalen og vores historiske og moralske ansvar for at gå forrest.«

I notatet påpeges det, at »et guidende princip i klimaloven, at Danmark skal være et foregangsland i international klimahandling«, og at hockeystav-modellen ikke er forenelig med den ambition.

Her henvises til, at FN’s ‘Emission Gap Report 2020’ anviser en omvendt hockeystav for at nå målet om at begrænse den globale temperaturstigning til 1,5 grader ved udgangen af dette århundrede.

»Hvis resten af verden følger regeringens strategi og udskyder de reelle reduktioner, mens man satser massivt på usikre planer for negative emissioner, så vil de samlede udledninger allerede i 2030 langt overskride CO2 -budgettet for 1,5 grad,« skriver de 14 ngo’er.

I en skriftlig kommentar til Information afviser klimaminister Dan Jørgensen (S) ngo’ernes kritik og kalder det et »objektivt forkert udsagn«, at Danmark ikke skulle være godt på vej mod en CO2-reduktion på 70 procent i 2030.

Dan Jørgensen påpeger, at regeringen i det seneste år har lavet »en lang række historiske aftaler« såsom klimaloven, energiøerne og aflysningen af ny oliejagt i Nordsøen.",-7
,2021-02-26 00:00:00,Danmark risikerer at mangle grøn strøm til Power-to-X,Ingeniøren,Link,"Usikkerhed om tidsplan for energiøerne bekymrer eksperter. Uden øerne risikerer udbygningen af havvind at blive mindre end elforbruget til Power-to-X i 2030.

Energi Forsinkelse af energiøer kan koste dyrt

Danmark risikerer at have for få havvindmøller i 2030 til at dække det elforbrug til elektrolyse og Power-to-X (PtX), som er nødvendigt for at indfri målet om 70 procents reduktion af CO2-udledningen.

Det er konsekvensen af, at tidsplanen for etableringen af de to kommende energiøer og i alt 5 GW ny havvind ser ud til at skride efter den seneste politiske aftale på området.

Elforbruget til PtX – produktion af brint og grønne brændsler til især transportsektoren – afhænger af mange faktorer og er usikkert at forudsige, men tager man udgangspunkt i to overlappende estimater fra henholdsvis konsulentvirksomheden Ea Energianalyse og brancheorganisationen Dansk Energi, forventes et elforbrug til formålet på mellem 15 og 20 TWh i 2030.

En kortlægning af konkrete danske PtX-projekter foretaget af Ingeniøren viser samtidig, at der lige nu er planer om udbygning af elektrolysekapaciteten på op mod 4,5 GW – hvilket allerede overstiger de forudsætninger, mange fremskrivninger baserer sig på.

»Hvis det går, som det ser ud med PtX i øjeblikket, så er vi nødt til at revidere vores portefølje for vedvarende energi, sådan at vi er sikre på, at der kommer havvind nok til at dække elektrolysebehovet. Gamechangeren her er, hvis PtX-udbygningen går hurtigere, end nogen havde regnet med, og her er vores vigtigste buffer havvinden,« siger professor i energiplanlægning ved Aalborg Universitet Brian Vad Mathiesen.

Og der kan nemt være et stykke til målet, for ifølge tallene bag Energistyrelsens kommende klimafremskrivning vil der kun blive tilføjet godt 14 TWh ny havvindproduktion årligt frem mod 2030, hvis ingen af energiøerne bliver klar inden da.

En »uacceptabel« usikkerhed
Da den politiske beslutning om at opføre de to energiøer i henholdsvis Østersøen og Nordsøen blev truffet i sommer, var det med løftet om, at de skulle stå færdige senest i 2030 med samlet 5 GW ny havvind tilkoblet.

Men i en delaftale fra begyndelsen af februar lyder det, at øen i Nordsøen med 3 GW tilkoblet »vurderes vanskelig at realisere« før 2033, og at havvinden ved øen i Østersøen (Bornholm) måske må udbygges trinvist, hvis også tidsplanen her ser ud til at skride til efter 2030.

Da havvind er udset som den vigtigste vedvarende energikilde til at levere strøm til PtX, kan aktørerne i den grønne omstilling ikke være tjent med usikkerhed, mener energianalytiker og partner i Ea Energi­analyse Hans-Henrik Lindboe:

»Hvis vi vil fodre en del af vores transport- og industrisektorer med PtX-brændsler i 2030, kan vi – med alt det, vi ved nu – slet ikke acceptere usikkerhed og forsinkelse i havvindudbygningen,« siger han.

Hans-Henrik Lindboe er helt uforstående over for den nye tidsramme for energiøen i Nordsøen, som han mener sagtens kan realiseres før 2030. Han foreslår på linje med en række andre fagfolk, at også øen i Nordsøen udbygges og tilsluttes trinvist frem mod 2030.

Den tilgang er man enig i hos Dansk Energi.

»Jeg synes, at aftalen er unødigt konservativ. Jeg ser ikke grund til, at der skulle være denne her udskydelse. Tidsrammen burde nok i højere grad komme an på, hvad byderne på projektet mener er realistisk, frem for hvad politikerne har sagt i en aftale,« siger Torsten Hasforth, der er seniorøkonom i Dansk Energi.

Ud over problemet med at skaffe nok grøn strøm til PtX peger en række eksperter og branchefolk på, at Danmark mangler en sammenhængende strategi for de PtX-projekter, der satses på.

»Projekterne er i høj grad drevet af den forretningscase, man lige har kunnet se for det enkelte projekt, frem for af, hvordan anlægget smartest muligt kan indgå i det samlede energisystem,« påpeger professor Jacob Østergaard fra DTU Elektro. ",8
,2021-03-03 00:00:00,Ministerium afviser tilkobling af havvind fra Nordsøen før energiø er helt færdig: »Helt skørt«,Ingeniøren,Link,"Regeringen mener der er rigelig med grøn strøm til udbygningen med Power-to-X frem mod 2030 og afviser derfor at udbygge og tilkoble havvinden til Energiø Nordsøen trinvist. Fagfolk peger på, at det tværtimod kan betyde forsyning med sort strøm.

Hvis Danmark skal i mål med at reducere udledningerne af drivhusgas med 70 procent i 2030, peger adskillige rapporter på, at vi får brug for en udbygning af elektrolysekapacitet til at fortrænge fossile brændsler via Power-to-X. Som Ingeniøren kortlagde i sidste uge er der nu annonceret konkrete projekter med en samlet pipeline på 4,5 GW elektrolysekapacitet i 2030.

Men vi har umiddelbart ikke udsigt til en VE-kapacitet, der kan modsvare udbygningen af elektrolyseanlæg.

Som Ingeniøren beskrev sidste uge opfordrer flere fagfolk og eksperter derfor kraftigt til, at Energiø Nordsøen udbygges trinvist, ligesom det er aftalt at gøre med Energiø Bornholm, hvis nettilslutningsaftaler fra øen til partnerlande trækker ud til den anden side af 2030.

Men det kan ikke lade sig gøre i Nordsøen, lyder det fra Klima-, Energi- og Forsyningsministeriet i et skriftligt svar til Ingeniørens energimedie, GridTech, og dermed er der ikke udsigt til at få havvinden fra øen i Nordsøen i land før 2030. Ifølge den seneste politiske aftale om energiøerne vurderes øen i Nordsøen nemlig vanskelig at få klar før 2033.

Ministerium: Nul tilkobling før øen er klar
»Energiøen i Nordsøen er afhængig af, at der etableres en fysisk ø-konstruktion i Nordsøen, hvor den producerede havvind kan opsamles og videredistribueres fra. Der er med aftalen af 4. februar 2021 om ejerskab og konstruktion af energiøer mv. truffet beslutning om, at konstruktionen i Nordsøen skal være en kunstig inddæmmet ø. Først når denne ø-konstruktion står klar, vil det være muligt at tilkoble elnettet og havvindkapacitet,« skriver ministeriet til GridTech.

Derudover understreger ministeriet, at det politiske forlig bag øerne beror på forudsætningen om, at de endelige projekter bliver selvbærende forretninger:

»Det er en forudsætning for realisering af energiøerne, at de er rentable. Det kræver grundlæggende, at strømmen kan afsættes. For nuværende er det forventningen, at rentabilitet og afsætning af så store mængder grøn strøm vil kræve udlandsforbindelser.«

Men eksperter fastholder, at strømmen fra energiøerne er ganske uundværlig i 2030, hvis 70 procentsmålet skal nås. Fredag stemte Klimarådet også i koret med sin statusrapport om regeringens hidtidige klimaindsats. På side 40 i rapporten skriver Rådet således:

»Klimarådet vurderer derudover, at det er kritisk for øvrige reduktioner, fx gennem power-to-X og generel elektrificering, at den havvindmøllekapacitet, der med Klimaaftale for energi og industri mv. 2020 nu er tilknyttet energiøerne, bliver etableret.«

I det såkaldte Klimaprogram fra sidste år optrådte PtX som et af de helt centrale tiltag i forhold 70 procentsmålet, og regeringen skønnede, at teknologien kunne bidrage med reduktioner på mellem 0,5 og 3,5 millioner ton CO2-ækvivalenter.

Klimarådet har i sin kommentering af Klimaprogrammet sidenhen påpeget, at det er nødvendigt at realisere de høje skøn for alle regeringens identificerede reduktionspotentialer, hvis målet skal nås i 2030.

Ærgerligt svar
Torsten Hasforth, seniorøkonom hos Dansk Energi, kalder ministeriets svar for ‘ærgerligt’ og er særligt bekymret, hvis også tidsplanen for havvinden fra Energiø Bornholm ender med at se usikker ud.

Han anerkender dog ministeriets logik i at vente på, at øerne har forbindelser til andre lande, da den tilknyttede havvind formentlig vil være for stor en mundfuld at aftage for danske elforbrugere alene.

Omvendt kan den rigide tilgang blive en bet for de potentielle bydere på havvindparkerne. Han påpeger, at det i dag er normalt at tilføje kapaciteten fra havvindparker løbende, så de første møller, der stilles op, ikke skal stå stille og vente på, at de sidste møller bliver rejst.

»Det bliver i hvert fald en spændende opgave for dem, der skal byde på havvinden til Energiø Nordsøen, at økonomien i møllerne bliver helt afhængig af, hvornår øen står færdig, og denne ‘prop’ bliver hevet ud, så strømmen kan komme i land,« siger Torsten Hasforth og understreger, at det skærpes yderligere af, at havvindparkerne til energiøer er langt større end tidligere projekter.

Pærer og bananer
GridTech har også spurgt ministeriet, hvordan man har tænkt sig at sikre, at havvindudbygningen kunne følge med udbygningen af elektrolysekapaciteten frem mod 2030.

Til det svarede ministeriet:

»I Energistyrelsens Basisfremskrivning 2020 forventes en VE-andel på 111 pct. af Danmarks elforbrug i 2030 uden etablering af de to energiøer. Det er således allerede med den aftalte havvindskapacitet og forudsatte VE-udbygning på land et ”overskud af grøn strøm”, som eksempelvis kan understøtte en PtX-udbygning inden 2030.«

Chefkonsulent i Wind Denmark, Thomas Young Hwan Westring Jensen mener, at henvisningen til Basisfremskrivningen i denne kontekst er meget misvisende.

»Det er jo helt skørt at anvende Basisfremskrivningen her, da det er et frozen policy-scenarie og derfor ikke medtager det øgede elforbrug som 70 procentsmålsætningen vil medføre. Det er en ren pærer-og-bananer-sammenligning,« siger han.

Brug forudsætninger for 70 procent målet
Han mener, det ville være mere retvisende at bruge Energistyrelsens Analyseforudsætninger 2020, som i modsætning til Basisfremskrivningen har til formål at anvise vejen mod 70 procentsmålet i 2030, herunder den nødvendige direkte og indirekte elektrificering.

I denne fremskrivning har styrelsen forudsat 1 GW elektrolysekapacitet i 2030 med 5.000 årlige driftstimer, altså 5 TWh. Det svarer ifølge Thomas Young Hwan Westring Jensen nogenlunde til det overskud af strøm på 11 procentpoints, som Basisfremskrivningen fra sidste år nåede frem til.

»Ifølge mine beregninger vil den ene gigawatt lige akkurat være nok til at indfri det lave skøn for teknologiens reduktionspotentiale på 0,5 millioner ton i regeringens Klimaprogram. Problemet er bare, at en udskydelse af energiøerne vil betyde, at der kan mangle op til 23 TWh i 2030. Er man korrekt og fratrækker biomasse som vedvarende energi, vil det betyde, at der generelt mangler grøn strøm i 2030. Og ser man på det høje reduktionspotentiale på 3,5 millioner ton, ser billedet endnu værre ud, da det vil kræve yderligere 30 TWh ,« siger Thomas Young Hwan Westring Jensen.

Risikerer sort strøm til PtX
Også hos Dansk Energi er der kun hovedrysten over brugen af Basisfremskrivning som styringsredskab, når det kommer til udbygningen af PtX.

Brancheorganisationen stod i spidsen for arbejdet med at beregne klimapartnerskabet for energi- og industri-sektorernes bud på den bedste vej til omstilling af samfundet frem mod 2030. Hvis elektrificeringstiltagene fra den rapport regnes ind, vil Danmark overskud af VE blive forvandlet til en underskud, forklarer Torsten Hasforth.

Holdes energiøerne helt ude af regnestykket viser hans beregninger på baggrund af de seneste tal fra Energistyrelsen (forudsætninger til den kommende KF21), at kun 85-90 procent af elforbruget i 2030 vil være modsvaret af produktionskapacitet fra VE.

»Hvis vi får skabt den nødvendige elektrificering frem mod 2030, men først får vindmøllerne bagefter, så risikerer strømmen at blive sort i en periode, og det ville være ærgerligt. Det er ikke alarmerende, men det er ikke på nogen måde en optimal løsning, der beskrives her i svaret,« siger Torsten Hasforth med henvisning til ministeriets tilgang til tilkobling af Energiø Nordsøen.

Han påpeger, at en hurtigere udbygning af VE kun kan gavne en kommende PtX-industri i Danmark, da deres kapitaltunge anlæg vil være afhængige af at køre så mange af årets timer som muligt.

»PtX-eventyret går hånd i hånd med, at vi også bliver eksportør af grøn strøm, for det vil betyde, at vi her til lands vil være leveringsdygtig i billig el i rigtig mange af døgnets timer. Hvis balancen mellem indenlandsk elforbrug og -produktion bliver mere hårfin, vil vores elpris også svinge mere, og det vil presse business casen for PtX-anlæggene, som vil bero på at køre så mange timer som muligt,« siger han.",-2
,2021-03-17 00:00:00,Energiøernes øverste ansvarlige: »Alt ved de her ø-projekter er ret specielt«,Ingeniøren,Link,"Mens flere aktører allerede venter utålmodigt på de kommende energiøer, begynder arbejdet på havet inden længe. Vores kollega på GridTech har spurgt chefen for det enorme projekt, hvordan man vil sikre, at det kommer så hurtigt som muligt i mål.

Ikke nok med, at de kommende energiøer i henholdsvis Østersøen og Nordsøen samlet set er danmarkshistoriens suverænt største anlægsprojekt. Og at den tekniske kompleksitet skubber til grænserne for ingeniørkundskabens ypperste formåen. Og at hele milliard-satsningens succes i høj grad beror på politiske dispositioner i landene omkring os. 

Kæmpeprojektet skal helst også være færdigt i en rasende fart.

Oprindeligt var det meningen, at begge øer skulle stå fuldt udbyggede og forbundne til de respektive partnerlande inden 2030. Med en politisk delaftale om øerne fra februar blev den deadline dog udskudt til 2033 for øen i Nordsøens vedkommende, mens tidsplanen for etableringen af Energiø Bornholm også blev gjort mere flydende.

Mere end nogen anden offentlig instans er det Energinet, der lige nu har hænderne i energiøerne. Den statsejede virksomhed blev sidste år pålagt at gå i gang med de omfattende forundersøgelser for alle dele af projekterne. De skal være færdige senest i 2024 og forventes i sig selv at løbe op i en pris på over én milliard kroner. 

Undersøgelserne indbefatter alt fra havbundsundersøgelser for vindmølleparkerne over screening af HVDC-forbindelsernes eventuelle linjeføringer til udarbejdelse af kravspecifikationerne for en kunstig ø-konstruktion samt de anlæg, der skal stå på den.

Alt er anderledes
Ifølge Energinets øverste ansvarlige for energiø-projekterne, Hanne Storm Edlefsen, er det et spørgsmål om meget kort tid, før arbejdet med energiøer bliver langt mere synligt end hidtil. De første udbud på opgaver til forundersøgelserne er således allerede gennemførte og forventes at gå i gang i løbet af foråret.

»Inden så forfærdelig længe, når vejret er blevet til det, vil de første skibe sejle ud i områderne og begynde undersøgelser. Netop for at sætte skub i den proces har vi fordelt opgaverne på mange forskellige leverandører, som parallelt arbejder på alle aspekter af projekterne på én gang,« siger Hanne Storm Edlefsen.

Og det er såmænd essensen i den tilgang, der skal sikre hurtig ekspedition i Energinets del af projektet: Parallelle processer. Det er en måde at arbejde på, som Energinet allerede har øvet sig en del på i forbindelse med at etablere dets efterhånden store portefølje af interconnectorer, forklarer hun. Viking Link-forbindelsen til Storbritannien er den seneste og hidtil længste, hvis første udlægningsfase i øvrigt også begynder dette forår.

Men hidtil har Energinet kunnet koncentrere sig om ét kabel ad gangen. Under forundersøgelserne til energiøerne skal den systemansvarlige indtil videre forholde sig til fire potentielle nye udlandskabler på samme tid. 

Og det forhold understreger meget godt, hvad det er for en slags opgave, Energinet er blevet pålagt. 

»Alt ved de her ø-projekter er ret specielt, dels fordi det er første gang, nogen i verden bygger sådan nogle øer, og dels fordi det er så store mængder havvind, vi arbejder med. Bare det ‘lille’ projekt ved Bornholm er jo i sig selv det største danske havvindsprojekt,« siger Hanne Storm Edlefsen.

Selve afsættet til projektet er også vendt på hovedet i forhold til normal praksis, forklarer hun, da det at forbinde to landes elsystemer med hinanden som regel er noget, TSO’erne selv finder på. Denne gang er det politisk bestillingsarbejde.

»Det er jo også helt usædvanligt, at vi overhovedet er i gang med forundersøgelser på et tidspunkt, hvor der endnu ikke er en klokkeklar aftale med et andet land om at etablere en udlandsforbindelse,« siger hun.

De manglende aftaler betyder eksempelvis, at Energinet ikke kan undersøge konkrete linjeføringer endnu, men blot screene større havområder for at få en idé om, hvor det teknisk, miljømæssigt og interessemæssigt ser mest realistisk ud at trække de kommende søkabler.

Kabler er forudsætningen
Indtil videre har øen i Nordsøen mødt størst interesse fra udlandet. Holland, Belgien og Tyskland har således indgået aftaler på både statsligt- og TSO-niveau og deltager lige nu i arbejdet med at regne sig frem til den bedste business case på hver deres forbindelse.

For projektet ved Bornholm er det indtil videre kun Tyskland, der formelt er gået ind i samarbejdet, mens Polen har været fremme som en oplagt kandidat. Man håber ifølge Hanne Storm Edlefsen også på tilslutning fra de nærmeste nordiske lande. Her kunne Sverige være en mulig partner på øen i Østersøen. For Norge ser øen i Nordsøen selvsagt mere oplagt ud.

Lige nu er det især udlandskablerne og forhandlinger med de interesserede lande, der fylder hos Hanne Storm Edlefsen. For det er netop på dette punkt, at de to projekter risikerer at strande. Lykkes det slet ikke at lave aftaler på kablerne, ser projekterne faktisk dødsdømte ud, som Klima-, Energi- og Forsyningsministeriet tidligere har oplyst til GridTech i en mail:

»Det er en forudsætning for realisering af energiøerne, at de er rentable. Det kræver grundlæggende, at strømmen kan afsættes. For nuværende er det forventningen, at rentabilitet og afsætning af så store mængder grøn strøm vil kræve udlandsforbindelser.«

Konstruktionsvalg forsinker projektet
Det er netop usikkerheden i at få forhandlet udlandsforbindelserne på plads, der er årsagen til, at politikerne i delaftalen fra februar ikke turde garantere en kunstig ø i Nordsøen førend 2033. Og netop arbejdet med kablerne gjorde politikerne også selv sværere ved at beslutte, at øen skulle være en kunstig, inddæmmet ø frem for den mere offshore-vante konstruktionsform med stålplatforme.

»Det med, at man har valgt en kunstigt inddæmmet ø, giver anledning til nogle lidt længerevarende processer i forhold til tilrettelæggelsen af kabelarbejdet. Vi kan for eksempel ikke gå i dialog med partnerlandet om de konkrete kravspecifikationer til deres del af projektet, før vi ret præcist kender tilslutningsforholdene på øen,« siger Hanne Storm Edlefsen.

I denne måned afholder Energistyrelsen de indledende møder med interesserede aktører og konsortier, der gerne vil være med til at anlægge og delvist eje en kunstig energiø i Nordsøen. Det skal ske i partnerskab med en offentlig instans, som ifølge Hanne Storm Edlefsen godt kunne være Energinet selv, men det er der ingen afklaring på endnu.

Indtil videre er det således ‘kun’ udlandsforbindelserne som elnetoperatøren skal stå for i anlægsfasen, når forunderundersøgelserne er færdige. Og her vil de parallelle processer igen komme i spil.

»Vi forbereder os så godt som muligt på den dag, vi så ved, hvordan øen kommer til at se ud. Til den tid vil vi sørge for at sende udbud på alt fra stationsbygninger til kabler ud på samme tid og sørge for, at alle komponenter og materialer produceres samtidig, så vores del af selve anlægsfasen kan gå så hurtigt som muligt,« siger hun.",5
,2021-03-19 00:00:00,Energi-øer og Power-to-X udfordrer net-udbygning,Ingeniøren,Link,"Direkte kabelforbindelse til PtX-anlæg og til udlandet kan overflødiggøre forhadte højspændingsmaster, mener borgergruppe. Eksperter og Energinet varsler derimod flere ledninger.

Energi Mastemodstandere vejrer morgenluft

Hvordan bør energi-øen i Nordsøen forbindes rent elmæssigt til Danmark, og hvordan kommer det til at påvirke det danske højspændingsnet?

De spørgsmål er endnu ikke afklaret, hvis man spørger Energinet, som er ansvarlig for eltransmissions­nettet i Danmark – men en lokal borgergruppe vil gerne give sine bud.

Borgergruppen, som er imod en kommende udbygning med 400-kV højspændingsledninger i Vestjylland, har nærlæst en række rapporter fra Cowi for Energistyrelsen om netop nettilslutningen mellem havmølleparkerne og energiøen i Nordsøen.

Og på baggrund af data og priser fra disse rapporter mener borgergruppen, at når nu meget store mængder havmøllestrøm kan leveres direkte til udlandet eller til PtX-anlæg med kraftige jævn­strømskabler, så vil der ikke mere være brug for så kraftigt et højspændingsnet indenlands.

Derfor bør højspændingsledningen i Vestjylland opgives straks og i stedet konverteres til et par nedgravede jævnstrømskabler på tværs af landet, der kan transportere havvindmøllestrøm over til Østjylland, hvor det store elforbrug ligger.

En konvertering, som ifølge borgergruppen vil være 1-2,6 mia. kr. billigere end at bygge højspændingsledningen med dens 500 master.

Vi har spurgt et par uafhængige el-eksperter og Energinet, om borgergruppen har en pointe, så den vestjyske højspændingsledning bør aflyses.

Der er en pointe
Kort fortalt afviser de to eksperter, at man nu kan droppe den forhadte højspændingsledning. Men de peger samtidig på, at borgergruppen har en pointe i, at meget mere havvind via energiøerne samt forsyning af store, koncentrerede elforbrugere som Power-to-X-anlæg vil komme til at påvirke og skabe nye vilkår for udbygningen af el-transmissionsnettet.

Paul-Frederik Bach – fhv. direktør i Elsam/Eltra og anerkendt analytiker af elmarkedet – peger på, at små lande som Danmark har fordel af at være stærkt forbundet med et internationalt net, og at trafikken her er nord-syd-gående.

»Den politiske aftale om energi­øer betyder en øget satsning på vindenergi fra Nordsøen, men tilføjelsen af energiøer vil ikke mindske den energi, som skal i land i Danmark og føres videre gennem danske net. Det betyder, at nord-syd-gående trafik er dominerende, hvilket præger nettets nuværende og fremtidige struktur, « skriver Paul-­Frederik Bach i sit svar til os.

Han peger også på, at den vestjyske højspændingsforbindelse er del af en international aftale om et forstærket transmissionssystem, som Energinet ikke har mulighed for at løbe fra.

En del af Viking Link
Civilingeniør og partner i Ea Energianalyse Hans Henrik Lindboe, der har en fortid hos Elkraft System, begrunder sit nej med, at 400-kV højspændingsledningen er del af projekt Viking Link-kablet mellem Danmark og England, og at ledningen skal agere reserve, hvis kablet til England på 1.400 MW falder ud.

I henhold til elnettets ‘grundlov’ skal man nemlig kunne matche et udfald af den største enhed i systemet – ellers risikerer man, at både Jylland og Fyn går elmæssigt i sort:

»Man kan ikke sætte Viking Link i drift uden Vestkystforbindelsen, så derfor er selve timingen den største hindring, hvis man som borgergruppen gerne vil undgå de upopulære luftledninger,« siger han.

Hans Henrik Lindboe tilføjer, at vi i en fremtid med mere og mere vedvarende energi helt generelt må belave os på, at der bliver behov for meget mere udveksling med udlandet og dermed også behov for indenlandsk infrastruktur, som desværre løses mest sikkert med forhadte højspændingsmaster:

»Power-to-X-anlæg og en egentlig brint-infrastruktur er noget af det, der kan begrænse behovet for højspændingsledninger i fremtiden,« siger han.

Skal samle fra flere anlæg
Hos Energinet køber man heller ikke borgergruppens forslag med den begrundelse, at den kommende nord-syd-gående 400-kV luftledning langs den jyske vestkyst fra grænsen til Idomlund ved Holstebro ikke kan undværes.

Dels fordi den – som tidligere nævnt – skal fungere som backup for Viking Link-forbindelsen, hvis den bliver fejlramt, dels fordi den skal opsamle strøm fra vindmølle- og solcelleanlæg i hele Vestjylland. Herunder også strøm fra den kommende havvindmøllepark Thor:

»Disse behov ændres ikke ved etablering af en energiø i Nordsøen,« fastslår områdeleder Bjarne Brendstrup fra Energinet.

En jævnstrømsledning på tværs af Jylland kan ikke opfylde denne opgave – sådan som borgergruppen har foreslået det – da Energinet har brug for at kunne opsamle den vedvarende energi, der bliver etableret i Vestjylland, og derfra få strømmen transporteret frem til forbruget.

Brendstrup forklarer også, at hvis man skulle bruge jævnstrømsforbindelser som foreslået af borgergruppen, så vil projekterne blive så komplicerede, at de ikke er realistiske at gennemføre, fordi der skulle indbygges mange nye komponenter.

Bjarne Brendstrup vil dog godt love, at man i den fremtidige planlægning omkring tilslutning af energi-øerne til det danske elnet vil gøre meget for at minimere behovet for flere højspændingsledninger.

Man forventer, at nettilslutningen af energi-øen vil komme til at ske ved et eller flere centrale knudepunkter i 400-kV nettet i Jylland, og at man også overvejer tilslutninger i Østjylland. Men at man lige nu arbejder på at finde den teknisk og økonomisk bedste løsning, der samtidig minimerer behovet for netudbygninger i det omfang, det er muligt:

»Eltransmissionsforbindelser er både dyre og til gene for borgerne, så det er klart, at vi hellere vil finde på andre løsninger, og derfor undersøger vi lige nu en række løsningsmuligheder med henblik på at finde den teknisk-økonomiske bedste løsning, der samtidig minimerer behovet for netudbygninger,« siger han og tilføjer, at det blandt andet handler om at tilslutte kablerne de steder, hvor forbruget er højt.

Uforudsigelig omstilling
Heller ikke for Energinet er der tvivl om, at den grønne omstilling vil indebære en høj grad af elektrificering af det danske energiforbrug og dermed et stigende elforbrug – både i form af nye forbrugere som for eksempel PtX-anlæg og som en generel stigning i elforbruget, hvilket alt sammen vil påvirke 400-kV nettet i Danmark.

Samtidig sker udviklingen nu med hidtil uset hastighed og er præget af høj uforudsigelighed, som Energinet selv skriver i én af sine rapporter, og det gør, at man ser ind i en meget usikker fremtid med mange veje til at opnå de politisk bestemte klimamålsætninger.

Sidste efterår udsendte Energi­net for eksempel en rapport om langsigtede udviklingsbehov for elnettet, hvor man opererede med forskellige scenarier, som ifølge Bjarne Brendstrup allerede er forældede:

»De scenarier, vi arbejdede med dengang, er vi nødt til at genbesøge nu, hvor energiøerne og planerne for Power-to-X-anlæg er kommet ind i billedet. Det viser, hvor hurtigt udviklingen går i øjeblikket,« siger han.",-6
,2021-03-22 00:00:00,Grønt søslag forude: Energiøer og naturvenner ønsker sig samme dele af Nordsøen,Ingeniøren,Link,"Mens Danmarks Naturfredningsforening og Danmarks Fiskeriforening er blevet enige om, hvor der kan ligge uberørte områder på dansk hav, er de i direkte konflikt med planerne om vindmøller ved Nordsøens energiø.

Fiskere og naturvenner er enige om, hvilke 10 pct. af Nordsøen, Skagerrak og Østersøen, der bør udpeges til uberørt hav, så Danmark kan komme tættere på at leve op til EU’s mål om urørt hav. Så vidt, så godt.

Planen er imidlertid i direkte konflikt med planerne om vindmøller og energiø i Nordsøen, hvor pladsen bliver stadigt mere trang, fordi vedvarende energi og naturbeskyttelse fylder mere og mere i områder, hvor skibsruter samt olie- og gasfelter også fortsat optager plads.

Seks af de 24 områder, som Danmarks Naturfredningsforening (DN) har anbefalet til urørt hav i samarbejde med Danmarks Fiskeriforening, overlapper med Nordsøens udbudsområder til energi. Det viser kort, som brancheforeningen Wind Denmark og DN har lavet på Ingeniørens opfordring.

Udbudsområderne er områder, som Energistyrelsen har udpeget til fremtidige placeringer for vindmøller – nogle af dem i forbindelse med den energiø, der skal blive verdens første af sin slags.

»Frontalangreb mod havvind«
»Det er jo et frontalangreb mod havvindmøllerne,« lægger energi-professor ved Aalborg Universitet Brian Vad Mathiesen ud med, da Ingeniøren spørger til planen fra de to foreninger.

»Det er i hvert fald klart, at det er et partsindlæg, der går uden om alle andre interessenter. For at få et samlet billede skal man have noget flere parter med,« fortsætter han.

Brian Vad Mathiesen påpeger, at det er uundgåeligt, at havvind vil komme til at fylde »en væsentlig del af Nordsøen«, når energiformen skal udbygges for at opfylde landets klimamål.

»Omvendt bliver møllerne jo hele tiden større, så det er muligt, at energien kan produceres på et mindre areal end forventet,« påpeger han.

Ifølge vindmøllebranchens interesseorganisation Wind Denmark er det særligt nærheden til Nordsøens planlagte energiø, der kan udgøre et problem. Energiøen skal efter planen ligge i den nordlige del af det område, der af Energistyrelsen er kaldt Nordsøen III, hvor den skal omgives af havvindmølleparker, der skal levere el til øen.

I første omgang skal parkerne levere 3 GW, men området skal på sigt udvides til 10 GW. Og netop her kan hele tre af de udpegede områder komme i vejen, så parkerne tvinges længere væk fra øen, påpeger Thomas Hwan Jensen, chefkonsulent i Wind Denmark.

»For energiøen kan det betyde, at særligt vindmøllerne, som kan ligge i Nordsøen II, må flyttes længere væk, så projektet samlet set bliver dyrere, og at planlægningen bliver mere omstændelig,« vurderer han.

Spørger man DN, er overlap mellem udbudsområderne og arealerne i foreningens oplæg uundgåelige, fordi hele 27 pct. af Nordsøen indgår i udbudsområder. Hertil kommer områder, der er i brug til andre formål.

»Når man udlægger områder til havvind, tager man jo nogle meget store områder, som kun delvist bliver udnyttet i sidste ende. Dette her er vores bedste bud på, hvor man kunne placere områderne med urørt hav, men vi tager gerne en dialog med for eksempel Wind Denmark om vores områder i forhold til deres ønsker om havvind,« siger natur- & miljøpolitisk rådgiver i foreningen Therese Nissen.

Områderne til havvind er udpeget af Energistyrelsen som en del af en screening, hvor styrelsen fandt plads til i alt 40 GW havvind. Til sammenligning er der i dag installeret ca. 1,7 GW havvindmøller i Danmark, mens projekter, der er undervejs, kan komme op på en samlet maksimal kapacitet på yderligere ca. 8,7 GW.

Det er særligt havdybder, fredninger, afstanden til land samt befærdede skibsruter, der begrænser vindmølleplanlægning i dag.

Kan vindmøller beskytte naturen?
Forslaget fra DN og Danmarks Fiskeriforening har til formål at udpege 10 pct. af Nordsøen, Skagerrak, og Østersøen omkring Bornholm, som skal være helt uberørte. Hvis det lykkes Danmark at udpege dem, nærmer Danmark sig EU’s mål om netop 10 pct. uberørt hav i hele unionen.

Hertil kommer EU’s mål om, at 30 pct. af havene i unionen skal være beskyttet i en eller anden grad, samt de Natura 2000-områder, der allerede er udpegede.

Uberørt hav skal beskyttes mod bebyggelse såsom vindmøller, ressourceudvinding af sand, olie og gas, fiskeri samt såkaldt klapning, hvor sand og slam dumpes i havet. Derudover så naturfredningsforeningen gerne, at områderne havde mindsket skibstrafik, og at rørledninger og kabler ikke krydsede igennem områderne, der alle måler mindst 100 km2 pr. stk.

Fundamenter er kunstige rev
Hos Wind Denmark mener Thomas Hwan Jensen, at naturbeskyttelse i mange tilfælde kan gå hånd i hånd med vindmøller, da flere undersøgelser peger på, at fundamenterne til vindmøller fungerer som kunstige rev, der fremmer biodiversiteten.

»I vores optik er der ikke noget, der indikerer, at vindmøller skulle have en afskrækkende effekt på fisk og havpattedyr såsom sæler og marsvin. Faktisk er der meget, der peger på, at de har en positiv indflydelse. Det er derfor vigtigt, at man overvejer, hvad uberørt hav rent faktisk har til formål at beskytte. Hvis hensynet derimod er til en sårbar havbund, kan vi jo ikke undslå os, at fundamenterne kan give et tab,« påpeger han.

Samme pointe har Brian Vad Mathiesen:

»Når havvind bliver nødt til at fylde så meget, er det ret afgørende, at vi kan tilgodese flere interesser på det samme areal og for eksempel tage naturhensyn samme sted, som vi producerer strøm. Og undersøgelser fra Horns Rev 1 og 2 indikerer, at det godt kan lade sig gøre,« understreger han.

I Danmarks Naturfredningsforening kender Therese Nissen argumenterne om kunstige rev, men foreningen har lagt vægt på at udpege forskellige naturtyper i de udvalgte områder, hvilket kunstige rev ville kunne ændre på.

»I disse områder handler det om at bevare naturen. Det er muligt, at vindmøller kan være gode som rev, men dermed omdanner de også for eksempel en sandbund til rev og tiltrækker andre arter,« påpeger hun og sammenligner med situationen på land, hvor det ikke er lovligt at erstatte en naturtype med en anden i et naturbeskyttelsesområde.

For foreningen er det vigtigt, at områderne bliver udpeget for deres biologi og dermed sikrer sammenhæng mellem områderne, og at de er repræsentative i forhold til bundtyper og dybder, påpeger Therese Nissen.

»Så hvis der er områder i vores aftale, der evt. overlapper med potentielle havvindområder, så tager DN og Dansk Fiskeriforening gerne en dialog med vindsektoren om, hvordan klima og naturbeskyttelse og -bevarelse sagtens kan gå hånd i hånd,« siger hun og fortsætter:

Slet ikke urealistisk
»Vi havde et område, som lå direkte, hvor energiøen skulle ligge. Det har vi allerede flyttet sammen med Dansk Fiskeriforening, inden planen kom ud,« fortæller hun og uddyber, at foreningen gerne tager det op med Wind Denmark.

Overordnet set er Wind Denmark imidlertid positive over for målet om 10 pct. uberørt hav.

»Det lyder slet ikke urealistisk, og det giver os mulighed for at være foregangsland på et nyt område. Når man gennemgår Aarhus Universitets kortlægning af mulige beskyttede havområder, som blev udført i forbindelse med den forestående havplan, burde det være muligt at finde alternative placeringer for de områder, hvor der er et overlap. På den måde sikrer vi, at miljø og klima går hånd i hånd, frem for at det bliver til hinandens modsætninger,« mener Thomas Hwan Jensen.",3
,2021-03-25 00:00:00,Den grønne omstilling kræver investeringer på 80 milliarder kroner i det danske elnet,Ingeniøren,Link,"Det danske elnet kræver investeringer for op imod 80 milliarder kroner frem mod 2040, viser en ny analyse fra Rambøll.

Analysen, der er lavet for Wind Denmark, viser, at der alene i elinfrakstruktur skal investeres enorme summer. Elektrificeringen af det danske samfund er en stor del af 2030-reduktionsmålet, og Energistyrelsen forventer, at elforbruget vil stige med op til 83 procent frem mod 2030 som resultat af den grønne omstilling. 

For at muliggøre sådan en stigning skal der særligt foretages investeringer i vedvarende energiproduktion og den elinfrastruktur, der skal transportere den vedvarende energi.

Der er dog usikkerheder omkring det faktiske beløb, da omkostningerne ved forskellige elementer og strategier fortsat er ubekendte. Eksempelvis er de kommende energiøer medtaget i analysen og beregnet til at løbe op i cirka ti milliarder kroner pr. energiø. Forskellige tilgange til konstruktion og størrelse kan dog påvirke den reelle pris markant. 

Analysen bygger på offentligt tilgængelige rapporter og analyser af behovet for udviklingen af elnettet.",-4
,2021-03-29 00:00:00,Energianalytiker: Uden strøm fra energiøer i 2030 kommer 70-procent-målet i fare,Ingeniøren,Link,"Energianalytiker Hans Henrik Lindboe retter en skarp kritik mod tidsplanen for Energiø Nordsøen, som først ventes fuldt tilsluttet i 2033. Projektet bør gøres mere uafhængig af aftaler om udlandsforbindelser, mener han.

Økonomien i de to gigantiske energiø-projekter i Østersøen og Nordsøen er helt afhængig af, at der for hver af øerne etableres udlandsforbindelse til mindst ét andet partnerland. På grund af uvished omkring, hvornår sådanne kabler kan være etableret, er den største af øerne, Energiø Nordsøen, nu blevet udskudt til 2033, og det har fået en lang række energi-aktører op i det røde felt.

Én af dem er energianalytiker Hans Henrik Lindboe, partner i Ea Energianalyse. Ifølge ham kommer Klimalovens 70 procentsmål ganske enkelt i fare for ikke at blive opfyldt, hvis ikke begge energiøer med samlet 5 GW havvind er fuldt tilsluttet Danmark i 2030. Derfor bør man i første omgang gøre sig mere uafhængig af, hvornår udlandskablerne bliver etablerede.

»Af hensyn til 70 procentsmålet bør der tages stilling til en konkret plan for energiøen i Nordsøen med en trinvis tilslutning af havvind, og med en gennemregnet analyse af fordele og ulemper ved, at der i første omgang kun ilandføres til Danmark. Som vi ser det, er det muligt at tilslutte de første 3 GW til Vestdanmark,« siger Hans Henrik Lindboe og fortsætter:

»Så kan udlandsforbindelserne komme på efterfølgende, og så har man gjort sig mere uafhængig af, hvornår de aftaler falder på plads,« siger han med det forbehold, at der ikke må gå mere end fem år førend en eller flere forbindelser til udlandet er koblet på øen.

Oprindeligt skulle begge øer være færdigbyggede og tilsluttet det danske elsystem allerede inden 2030. Nu ventes den kunstigt inddæmmede ø i Nordsøen med 3 GW havvind tilknyttet først helt færdig i 2033, mens det endelige tilslutningstidspunkt for øen i Østersøen (Bornholm) med sine 2 GW havvind endnu ikke har fået sat årstal på.

Forskubbelsen af tidsplanen for Energiø Nordsøen skyldes i høj grad konstruktionsvalget af en kunstigt inddæmmet ø. Det besværliggør arbejdet med at forhandle udlandsforbindelserne helt på plads, har Energinets chef for energiø-projekterne tidligere fortalt GridTech:

»Det med, at man har valgt en kunstigt inddæmmet ø, giver anledning til nogle lidt længerevarende processer i forhold til tilrettelæggelsen af kabelarbejdet. Vi kan ikke gå i dialog med partnerlandet om de konkrete kravspecifikationer til deres del af projektet, før vi ret præcist kender øens udformning og dermed tilslutningsforholdene,« sagde vicedirektør i Energinet, Hanne Storm Edlefsen til GridTech i forrige uge.

Havde politikerne i stedet valgt en løsning baseret på stålplatforme, viser beregnede tidsestimater ifølge Energistyrelsen, at sådan en konstruktion rent teknisk ville kunne stå færdig i 2030 med 3 GW tilkoblet.

Giver underskud på 10 TWh i 2030
Udskydelsen vil ifølge Hans Henrik Lindboes og Ea Energianlyses beregninger medføre en mangel på grøn strøm i 2030.

Selv en feberredning fra en eventuel trinvis udbygning af havvinden ved Bornholm før 2030, som politikerne har aftalt at undersøge nærmere, vil ikke være nok til at dække stigningen i elforbruget som følge af elektrificeringen og den kommende produktion af PtX-brændsler, lyder det fra Hans Henrik Lindboe.

I dette scenarie vil det årlige underskud af grøn elproduktion i det danske elsystem ligge på omkring 10 TWh i 2030 ifølge Ea’s beregninger – svarende til knap en tredjedel af det samlede nuværende elforbrug i Danmark på 34 TWh.

Dårlig optakt til den grønne omstilling
Beregningerne forudsætter blandt andet fremkomsten af én million elbiler, varmepumper til industri og rumvarme, flere datacentre og ikke mindst PtX baseret på 3 GW elektrolyse, som Ea Energianalyse har regnet sig frem til vil være nødvendig for at nå klimamålet i 2030.

Foruden en generel mangel på grøn strøm i det danske elsystem, mener Hans Henrik Lindboe desuden, at den usikkerhed som tidsplanen for energiøerne skaber, er meget skadelig for den grønne omstilling.

»Set fra min stol skal udbygning af grøn strøm nagelfast besluttes, ellers kommer forbruget ikke. Udbud før efterspørgsel. Vi beder faktisk virksomheder, fjernvarmeselskaber og forbrugere om at deltage i den grønne omstilling ved at skifte til el og gøre deres forretning afhængig af, at strøm er grøn, billig og med høj forsyningssikkerhed. Så er det helt afgørende, at der ikke er vaklen i geledderne, og det er der jo for alvor, hvis øerne udsættes i flere år uden en ‘Plan B’. Det er bare en rigtig dårligt optakt til den grønne omstilling,« siger Hans Henrik Lindboe.


Klima-, energi- og forsyningsministeriet har tidligere over for GridTech afvist muligheden for at gå på kompromis med udlandsforbindelser til energiøen i Nordsøen.

»Det er en forudsætning for realisering af energiøerne, at de er rentable. Det kræver grundlæggende, at strømmen kan afsættes. For nuværende er det forventningen, at rentabilitet og afsætning af så store mængder grøn strøm vil kræve udlandsforbindelser,« skrev ministeriet i en e-mail til GridTech.

Men det er at spænde ben for sig selv, lyder det fra Hans Henrik Lindboe:

»Nu har Danmark valgt en havvindstrategi der bygger på energiøer, og det mener jeg er klogt. Derfor er det også et ærgerligt benspænd at sætte for sig selv, at man gør hele tidsplanen afhængig af, at man kan nå at forhandle udlandsforbindelser på plads på et par år. Det er dér kæden hopper af efter min mening,« siger han.

Klimarådet bakker op
Også Klimarådet har i sin seneste statusrapport over regeringens klimaindsats udpeget energiøernes realisering inden 2030 som helt centralt for, at en række reduktionstiltag – eksempelvis fra en stor udbygning af PtX-anlæg – kan lade sig gøre.

Professor Emeritus fra DTU Vindenergi og medlem af Klimarådet, Poul Erik Morthorst, er enig med Hans Henrik Lindboe om, at strømmen til den store omstilling i høj grad skal komme fra store parker på havet.

»En stor del af vores omlægning skal trækkes af vedvarende energi og særligt af vindenergien. Hvis ikke vi følger elektrificeringen med udbygningen af vedvarende energi, herunder specielt på de store offshore-parker, så får vi jo ikke den fulde gevinst af den omlægning, som vi ellers gerne ville se,« siger professorer emeritus fra DTU Vindenergi og medlem af Klimarådet, Poul Erik Morthorst.

Han foreslår dog en lidt anden løsning på knapheden af VE-strøm frem mod 2030:

»Dybest set, synes vi, idéen med energiøerne er meget spændende, men er bekymrede for det tidsmæssige aspekt af projektet. Derfor har jeg også tidligere slået til lyd for, at man byggede en ekstra konventionel park inden 2030, og derved gjorde sig mindre afhængig af, hvornår energiøerne bliver færdige,« siger Poul Erik Morthorst.

Hans Henrik Lindboe mener dog, at den gode løsning er at holde fast i den oprindelige plan og sørge for, at øerne blive realiseret inden 2030.

»Man kan spørge sig selv om, hvorfor det er så hammervigtigt, at den ø bliver færdig før 2030, for al ny teknologi bliver som bekendt billigere, hvis man venter lidt. Men spørgsmålet er simpelthen, om vi skal tage de klimamål, som Folketinget har besluttet, alvorligt. Når der er sat et årstal, der hedder 2030, så er det vel det år, der skal sigtes efter.«",2
,2021-04-02 00:00:00,Ekspert om energiøernes ‘Plan B’: »Vi vil meget gerne undgå den situation«,Ingeniøren,Link,"Beslutningen om en eventuel trinvis udbygning af Energiø Bornholm skal allerede træffes næste år, men det vil uden tvivl være en fordyrende løsning. Man bør overveje alternativer, lyder det fra en ekspert.

Økonomien i de to gigantiske energiø-projekter i Østersøen og Nordsøen er helt afhængig af, at der for hver af øerne etableres udlandsforbindelse til mindst ét andet partnerland.

Men for projektet i Østersøen er forligskredsen bag aftalen om øerne dog enige om, at dette hensyn kan tilsidesættes, hvis etableringen af øens udlandsforbindelser viser sig at trække mere ud end ventet.

»I tilfælde af, at det optimale realiseringstidspunkt vurderes at være senere end 2030, vil det blive undersøgt, hvorvidt realiseringen af Energiø Bornholm i stedet kan gennemføres trinvist,« lyder det i tillægsaftalen om øerne fra begyndelsen af februar.

Spørgsmålet er bare, om det nødvendigvis er en god idé?
For at blive klogere på, hvad en trinvis udbygning mere lavpraktisk indebærer, søgte GridTech svar hos Klima-, energi- og forsyningsministeriet:

»En trinvis udbygning kan eksempelvis realiseres ved at bygge forbindelsen mellem Sjælland og Bornholm hurtigst muligt og tilslutte havvind hertil senest i 2030. Den resterende havvind vil kunne tilsluttes, når en forbindelse til udlandet er realiseret,« oplyser Klima-, energi- og forsyningsministeriet til GridTech.

Intet ligger ifølge ministeriet helt fast endnu, da det vil kræve en nærmere analyse. Men som det skitseres her vil havvinden ud for Bornholm i princippet skulle ilandføres som enhver anden havvindpark – bare over en afstand på mere end 150 km og højst sandsynligt gennem et dyrt og kraftigt jævnstrømskabel.

Alternativer til energiøen
Uden en forbindelse videre til udlandet vil kablet fra Bornholm til Sjælland i første omgang udelukkende kunne finansieres af elforbrugerne over Energinets tariffer. De lukrative flaskehalsindtægter og mulighed for handel via kablet, vil selvsagt først være til stede, når der er hul igennem til et andet elmarked.

Ifølge Hans Henrik Lindboe, energianalytiker og partner i Ea Energianalyse, er det alfa og omega for økonomien i et så langt jævnstrømskabel, at dets kapacitet er fuldt udnyttet så meget af tiden som muligt.

Da fremtidens havvindparker som tommelfingerregel forventes at producere for fuld skrue i cirka halvdelen af årets timer, vil det derfor ikke være fornuftigt, hvis kablet fra Bornholm til Sjælland skal stå alene alt for længe, mener han.

»Hvis man ikke har en forventning om, at udlandskablet kommer tre til fem år efter, man har trukket strømmen i land på Sjælland, så bør man overveje, om det er overhovedet er klogt at lave den trinvise udbygning på Bornholm. Så kunne man i stedet overveje eksempelvis at udbygge Kriegers Flak,« siger Hans Henrik Lindboe.

Om en udbygning af lige netop Kriegers Flaks er en god idé, tør Torsten Hasforth, cheføkonom hos Dansk Energi, ikke lægge hovedet på blokken og sige – det ville i høj grad afhænge af, om der er ledig kapacitet på den eksisterende nettilslutning til Kriegers Flak.

Desuden, påpeger han, vil opførelse af ny havvind tilsluttet Østdanmark, tage indtægtsmuligheder fra energiøen ved Bornholm.

Men han er ikke i tvivl om, at den trinvise udbygning bliver en dyrere løsning, end hvis det fulde projekt realiseres i første hug.

»Vi vil meget gerne undgå, at vi ender i den situation, for det er ingen tvivl om, at en trinvis udbygning vil være en fordyrende løsning. Men det er formentlig stadig en bedre løsning end en række andre alternativer,« siger han.

Et spørgsmål om Østdanmarks forsyningssikkerhed
Torsten Hasforth forklarer, at behovet for at få ilandført noget af havvinden fra Energiø Bornholm inden 2030 i høj grad handler om at sikre elforsyningssikkerheden i Østdanmark, som kun bliver mere presset fremover.

Et alternativ til havvinden fra Bornholm kunne være, at Energinet satser mere på at betale for reservekraft fra eksisterende kraftværker på Sjælland, men den strategi indeholder også en del faldgruber.

»Energinet skal jo sikre strømforsyningen til Sjælland på den ene eller den anden måde. Kablet fra Bornholm er dog en en fugl i hånden for Energinet – modsat reservekraft fra kraftværker, som vi i mindre grad kender fremtiden for,« siger Torsten Hasforth.

Beslutning skal tages næste år
Lige nu forhandler Energinet intensivt med Tyskland om at indgå en bindende aftale på en udlandsforbindelse, der går via Energiø Bornholm. Ifølge aftalen om energiøerne skal en eventuel aftale være på plads senest i begyndelsen af næste år. Er det ikke sket, skal forligskredsen tage hele projektet op til revurdering.

Og det er også allerede næste år, at beslutningen om at udbygge Energiø Bornholm trinvist skal tages, oplyser ministeriet:

»Hvis der skal ske en trinvis udbygning inden udgangen af 2030, der indebærer, at der først etableres forbindelse til Sjælland (og udlandsforbindelse senere) vil det kræve politisk beslutning om at etablere første trin allerede i 2022. Det skyldes, at etableringen af en ny forbindelse mellem Bornholm og Sjælland er tidskrævende, da er tale om massive og komplicerede anlæg, der tager lang tid at udbyde og forhandle kontrakter om, ligesom anlæg, produktion og test tager lang tid,« skriver ministeriet i en mail til GridTech.

I øjeblikket er embedsværket i gang med at analysere på, hvilke muligheder for trinvis udbygning, der kan sikre at strømmen også kan nyttiggøres, lyder det.

Som Energinets chef for energiø-projekterne fortalte til GridTech sidste uge, er det endnu meget usikkert, hvornår de respektive partnerlande, der lige nu forhandles parallelt med, dels har interesse i at etablere forbindelsen og dels har netinfrastrukturen til at aftage strømmen fra de store havvindparker, der skal etableres i tilknytning til øerne.

For øen i Nordsøen forventer myndigheder og politikere i øjeblikket ikke, at det kan lade sig gøre at tilslutte havvinden til hverken Danmark eller andre på denne side af 2030. Ifølge et oplæg til en tidsplan fra Energistyrelsen forventes de første møller tidligst at kunne slutte sig til øen i Nordsøen fra 2032, mens de sidste møller efter planen forventes at være tilsluttet med udgangen af 2033.",-1
,2021-04-06 00:00:00,Forskere: Sådan undgår pattedyr høreskader fra Energi-ø-undersøgelser,Ingeniøren,Link,"Selv om akustisk opmåling af havbunden inden man anlægger energiøer, kan give permanente høreskader på havpattedyr, kan det let undgås, konkluderer forskere forud for undersøgelserne.

Før der kan anlægges energiøer i Nordsøen og Østersøen skal havbunden kortlægges præcist, og én af metoderne benytter akustiske chokbølger så kraftige, at de risikerer at skade hørelsen på havpattedyr permanent.

Forskere fra DCE ved Aarhus Universitet har derfor undersøgt netop, hvordan de akustiske chokbølger fra en såkaldt sparker påvirker populationerne af marsvin, hvidnæse, vågehval, spættet sæl og gråsæl i Nordsøen.

Det fremgår af en pressemeddelelse fra DCE, som sammen med Niras har udarbejdet en rapport for hver af energiøernes områder forud for de strategiske miljøkonsekvensvurderinger og udbud af koncessioner på havmølleparkerne.

Gnist og luftboble
Sparkeren bruges til at lave højopløselige målinger af havbunden ved hjælp af lydbølger i frekvensområdet mellem 1 og 4 kHz. Bølgerne laves af elektroder i sparkeren, der skaber en gnist, der medfører en luftboble, som kollapser og skaber lydbølgen.

Denne bølge kan altså være så kraftig, at havpattedyr kan tage permanent skade af den, påpeger DCE. Sæler kan tage skade inden for 50 meter af sparkeren, marsvin 620 meter væk og vågehvaler hele 1400 meter fra undersøgelsen, påpeger forskerne.

Hertil kommer, at alle arterne, der indgår i undersøgelsen vil reagere på lyden i en afstand af hele 11 km fra undersøgelsesskibet. Løsningen på havpattedyrenes høreproblemer ligger imidlertid lige for, påpeger forskerne.

»Risikoen for permanent høretab for havpattedyr kan efter al sandsynlighed reduceres til ubetydelig ved anvendelse af en soft start procedure som afværgeforanstaltning,« hedder det i rapporten om Nordsøens energiø.

Soft start betyder, at apparatet i begyndelsen fungerer ved lavere styrke eller med længere mellemrum og dermed skræmmer dyr i området væk, før det skrues op på en styrke, der kan give permanent høretab.

Natura2000-områder kan blive ramt
En radius på 11 km fra undersøgelsesskibet betyder, at to Natura2000-områder i Østersøen vil blive ramt af de akustiske bølger i en grad, så det påvirker havpattedyrene. Det er områderne Adler Grund og Rønne Banke, fremgår det af DCE’s rapport om Østersø-området.

Rapporten foreslår, at man reducerer påvirkningen ved at flytte undersøgelsesområdet længere væk fra de to områder. Det skyldes, at de såkaldte JNCC-guidelines for Natura2000-områder angiver, at maksimalt 20 pct. af området må påvirkes af den type forstyrrelser.

Forskerne fra DCE konkluderer, at områderne sammenlagt påvirkes i 34 pct. af arealet og derfor er mere påvirket end JNCC-guidelinen foreskriver. Hertil kommer, at der reelt er tale om tre områder, hvoraf det værst påvirkede er den danske del af Rønne Banke, hvor hele 59 pct. er påvirket.

Til andre dele af undersøgelserne skal man benytte apparater, der enten laver lyde uden for dyrenes høreområde eller benytter magnetometer og derfor er lydløse, påpeger DCE, som derfor ikke har vurderet disse dele af undersøgelserne.

Rettet den 7/4 2021 12:15: Det fremgik tidligere af artiklens sidste sætning, at man kunne vælge at bruge andre typer undersøgelser i stedet for sparkeren. Det er ikke tilfældet, da de to andre nævnte undersøgelser skal benyttes i tillæg til sparkeren i forundersøgelserne og ikke kan stå i stedet for denne del af undersøgelsen.",1
,2021-04-07 00:00:00,Investorer bakker op om dyr energiø,Ingeniøren,Link,"Forskere har kritiseret økonomien i energiøerne for at være for dårlig til at kunne tiltrække investorer. Men det skræmmer ikke Vindø-konsortiet.

En række nye beregninger fra Aarhus Universitet, offentliggjort i Finans tirsdag, viser en dårlig projektøkonomi i energiøen i Nordsøen, og dét burde ifølge økonomi-eksperter afskrække investorerne fra at deltage i festen.

Men de nye tal rokker ikke ved interessen fra konsortiet Vindø for at deltage i etableringen af den kunstige energi-ø i Nordsøen, som politikerne har vedtaget.

Konsortiet består af pensionsselskaberne PFA og Pension Danmark samt energiselskabet Andel – med Copenhagen Infrastructure Partners (CIP) som rådgiver:

»Vi synes fortsat, at den grønne omstilling er en samfundsøkonomisk god case, og at masser af havvind en central del heraf. Det betyder implicit, at vi også mener, at en energiø er en omkostningseffektiv måde at føre den grønne omstilling ud i livet, sådan som også Cowis beregninger for Energistyrelsen har påvist,« siger partner i CIP, Thomas Dalsgaard.

Tvivler på indtjeningen
Det er lektor i økonomi fra Aarhus Universitet Jan Bentzen, der for Finans har regnet på projektøkonomien for staten i energiø-projektet ud fra de relativt sparsomme oplysninger, som Energistyrelsen har givet i et notat fra juni sidste år - se dokumentet i bunden af denne artikel.

Og han kan ikke få indtjeningen på havmøllerne til at hamle op med omkostninger til energiøen – sådan som Energistyrelsen kan.

Energistyrelsen har i sit notat skønnet, at etableringen af to energiøer – én i Nordsøen på 3 GW og én på Bornholm på 2 GW – medfører et projektøkonomisk overskud på ca. 18 mia. kr., opgjort i nutidsværdi.

»Selvom man kan sælge al strøm fra havmøllerne til fuld pris, 33 øre pr. kWh – hvilket er helt urealistisk – så viser min beregninger, at projektet aldrig kommer til at give overskud,« siger han til Ingeniøren og understreger, at der ikke er tale om deciderede samfundsøkonomiske beregninger, hverken fra Energistyrelsens eller hans egen side.

Mangler følsomhedsberegninger
Energistyrelsen har i sine projektberegninger forudsat en forrentning på fire procent af den investerede kapital, men Jan Bentzen mener, at seks eller otte procent er langt mere realistisk. Og dermed vokser underskuddet over 30 år til mellem minus 48 mia. kroner for 3 GW-modellen og minus 77 mia. kroner for den store model med 10 GW havvind tilsluttet.

I Bentzens regnestykke er der dog ikke indregnet bidrag fra andre lande, der tilsluttes øen, sådan som det er forudsat i beslutningen omkring energiøerne.

I Finans’ artikel efterlyste professor Frede Hvelplund fra Aalborg Universitet også mere detaljerede følsomhedsberegninger af, hvordan man kommer af med strømmen.

Efterlyser plan for elektrificering
For eksempel bør der ifølge Hvelplund regnes på, hvad der skal bruges til nye grønne brændstoffer (power-to-x), hvordan det spiller sammen med varmepumper til opvarmning, og hvad der kan sælges til udlandet på forskellige tidspunkter af døgnet.Den del af kritikken er partner i CIP, Thomas Dalsgaard, delvist enig i:

»Vi mangler fortsat sigtbarhed på nogle af de tiltag, som skal sørge for, at vi får elektrificeret samfundet, så vi er klar til at forbruge de meget store mængder grøn strøm, som 10 GW havmøller vil producere, og som vi skal bruge i varmepumper, elbiler og til grønne brændstoffer via power-to-x-anlæg,« siger han.

Det er endnu ikke besluttet, hvordan private parter kan indgå i etablering af energiøen.",
,2021-04-12 00:00:00,De skal undersøge havbunden under energiøen i Nordsøen,Energy Supply,Link,"Havbunden under den kommende energiø i Nordsøen skal undersøges og kortlægges grundigt, før arbejdet med at bygge selve øen og de store havvindmølleparker rundt om øen kan gå i gang. Energinet har netop tildelt opgaven til to erfarne havundersøgelses-virksomheder, som forventes at stævne ud med deres skibe i Nordsøen i maj måned.

De to virksomheder er Fugro og MMT.

Deres skibe er ladet med blandt andet seismisk udstyr, som minutiøst skal kortlægge havbunden under det mere end 1000 kvadratkilometer store område ude i Nordsøen, hvor den kunstigt inddæmmede energiø og de tilsammen 3 GW store havvindmølleparker skal bygges, skriver Energinet på sin hjemmeside.


- De geofysiske undersøgelser skal dække et meget stort område, og det er vigtigt, at tidsplanen holdes. Derfor er vi glade for, at det er to meget erfarne og professionelle selskaber som Fugro og MMT, der skal udføre undersøgelserne på havet i Nordsøen i den kommende tid, siger Poul-Jacob Vilhelmsen, som er projektleder for Energinets arbejde med de kommende energiøer i dansk farvand.

Sammen med andre forundersøgelser skal den geofysiske kortlægning af havbunden gøre det muligt at udføre anlægsarbejdet i forbindelse med energiøen, de omkringliggende havvindmølleparker og søkabler på en måde, der både sikrer teknisk gennemførlighed og størst mulig hensyntagen til natur og miljø.

Havbund undersøges 100 meter ned i jorden
Nordsøen er relativt lavvandet selv 80-100 kilometer ude på havet, hvor den kunstige ø og havvindmølleparkerne skal anlægges. I undersøgelsesområdet er havet mellem 25 meter og 50 meter dybt.

I maj måned begynder specialiserede skibe fra de to havundersøgelses-virksomheder derfor på arbejdet med at undersøge og kortlægge havbundens overflade og de geologiske lag helt ned til 100 meter under havbunden.

Istider, søslag og kampesten
De geofysiske forhold på og under havbunden er præget af såvel jordens geologiske udviklingshistorie som af menneskenes egne aktiviteter igennem historien.

Sandbanker, rev skabt af biologisk liv og kampesten er eksempler på geologiske elementer, som skibene fra Fugro og MMT skal kortlægge minutiøst.

Men skibene vil forventeligt også sejle hen over enkelte skibsvrag i området fra verdenshistoriens største søslag, Jyllandsslaget i 1916, ligesom de vil skulle identificere såkaldt ikke eksploderede objekter, altså typisk granater og miner fra 2. verdenskrig.

Til de menneskeskabte forhold på havbunden, som skal kortlægges, hører også eksisterende søkabler og rørledninger samt mere samtidige spor som for eksempel affald, udstyr fra fiskeri og rifter i havbunden fra skibsankre, mv.

De geofysiske undersøgelser skal sammen med senere boreprøver munde ud i en detaljeret, digital kortlægning af havbunden og de geologiske lag under havbunden i hele området under den kommende kunstige energiø i Nordsøen og omkringliggende havvindmølleparker.

Energiø i Nordsøen:
En energiø er et samlingssted for store mængder af energi fra havvind. Fra energiøen omformes og videresendes energien til flere lande.
Energiøen i Nordsøen skal levere 3 GW havvind stigende mod 10 GW senere.
Energiøen i Nordsøen bliver en kunstig ø-konstruktion bestående af en eller flere former for sænkekasser 80 km. ude i havet fra den danske kyst – i første omgang med et areal, der svarer til 18 fodboldbaner. 
Omtrent 200 vindmøller på havet vil producere de 3 GW i første fase, når energiøen i Nordsøen er i drift. Vindmøllerne bliver formentligt højere end hidtil, måske helt op til 260 meter høje. Det er højere end for eksempel pylonerne på Storebæltsbroen.
210 milliarder kroner er de estimerede samlede investeringsomkostninger for energiøen i Nordsøen inklusive 10 GW havvindmølleparker, elektriske anlæg på øen og transportkabler til land. ",
,2021-04-15 00:00:00,Industri og fjernvarme: Energiøer før 2030 er afgørende for vores elektrificering,Ingeniøren,Link,"En bred elektrificering af industrien og fjernvarmen sker først, når der er sikkerhed om tilstrækkeligheden af grøn strøm, lyder det fra brancheorganisationer. Derfor er aktører, der skal omlægge til el, utilfredse med, at energiøerne først er fuldt udbyggede efter 2030.

Sådan lød budskabet fra partner i Ea Energianalyse Hans Henrik Lindboe her på GridTech for et par uger siden. Udtalelsen udsprang af, at forligskredsen bag energiøerne med sin seneste aftale har udskudt den fulde realisering af øerne til den anden side af 2030.

Øernes samlede havvindkapacitet på 5 GW kommer derfor ikke til at bidrage stort til opfyldelsen af 70 procentsmålet, og ifølge Hans Henrik Lindboes beregninger vil det betyde, at der vil mangle grøn elproduktionskapacitet inden for landets grænser i 2030 på grund af et stigende elforbrug fra en bred elektrificering.

Hos Dansk Industri hører man derfor også nu utilfredshed fra medlemmerne om, der finder det uacceptabelt, at så stor en mængde grøn strøm ikke kommer til at være tilgængelig før 2030.

»Vores medlemmer har udtrykt utilfredshed med den nuværende tidsplan for øerne. Derfor har vi nu samlet en række medlemmer inden for energi i en arbejdsgruppe, der skal give gode råd og input til, hvordan vi kan accelerere realiseringen af øerne. Der er brug for at stramme kæden, og der kan strammes,« siger Troels Ranis, branchedirektør for DI Energi.

Energiøerne er væsentlig brik
Han understreger, at man hos DI er glade for, at der er indgået en bred politisk aftale om at realisere øerne.

»Men når det så er sagt, så vil vi da være rigtig glade for at få noget fart i den realisering. Elproduktionen fra de 5 GW havvind, der bliver tilknyttet, ligger jo som fundamentet for den ambition, som klimapartnerskabet for energi og forsyning har sat sig om næsten helt at udfase fossile brændsler inden 2030,« siger Troels Ranis og fortsætter:

»Og energi- og forsyningssektorens omstilling er igen en helt afgørende forudsætning for en stor del af CO2-reduktionerne i de øvrige erhvervssektorer.«

Uagtet energiøernes udskydelse er indsatsen med at elektrificere bredt i samfundet allerede skudt i gang. Et eksempel er i fødevareindustrien, som er blandt de største energiforbrugere herhjemme.

Her kører DI i øjeblikket et projekt med 20 virksomhedscases, hvor det helt ned på procesteknisk niveau forsøger at analysere sig frem til, hvor dybt der kan elektrificerers bredt set i fødevareindustrien. Men det vil være skønne spildte kræfter i forhold til 2030-målet, hvis ikke også ambitionerne for energiøernes tidsplan hæves, forklarer Troels Ranis.

»Det er én ting er at finde ud af, hvor meget vi kan elektrificere, men hvis den elektrificering ikke kan tilskrives en CO2-neutral elforsyning, så har den jo ingen værdi i forhold til klimamålene.«

Fjernvarmen vil ikke bindes til el
I varmesektoren har man allerede taget hul på en omfattende elektrificering frem mod 2030, hvor fjernvarmen har som selvstændig målsætning at være helt fossilfri. Det seneste år er antallet af store varmepumper i fjernvarmen eksploderet.

Den videre omstilling frem mod 2030 vil betyde, at fjernvarmeproducenterne går fra under ét at være nettoproducent af el til at blive nettoforbruger – og tilmed én af landets største.

Det skyldes, at kraftvarmeværkerne i konkurrencen med VE forventes at få sværere ved at kunne få økonomi i elproduktion og derfor vil trappe gevaldigt ned de kommende år. For fjernvarmens elektrificering øger det selvsagt betydningen af, hvordan VE-udbygningen tegner sig.

»Hvis der ikke er nok grøn strøm, så stiger priserne rigtig meget, og så får man en situation, hvor det hverken er konkurrencedygtigt eller særligt grøn, for det vil blandt andet betyde import af kulbaseret el. Det er jo i direkte modstrid med vores egen klimamålsætning,« siger Jesper Koch, analysechef i Dansk Fjernvarme og leder af tænketanken Grøn Energi.

Blandt andet på grund af denne uvished, er det helt afgørende for fjernvarmeselskaberne, at de fremover fortsat har frihed til at tilrettelægge deres forsyning, så den ikke kun skal være baseret på el.

»Set i lyset af udsigten til en eventuel manglende grøn strøm fra energiøerne frem mod 2030 er det særligt bekymrende for os, at der politisk samtidig bliver sendt signaler om, at fjernvarmen bare skal se at komme over på el – og kun el – for fremtiden,« siger Jesper Koch.

»Vi vil under alle omstændigheder meget nødig være 100 procent afhængige af én kilde til fjernvarmeforsyningen. Fjernvarmens bidrag til både sektorintegration og konkurrencedygtighed bygger på effektiv brug af en bred pallette af grønne energikilder,« siger han.

Usikkerhed giver tøven i elektrificering
Jesper Koch mener dog ikke, at spørgsmålet om energiøernes tidsplan specifikt er noget, der fylder i fjernvarmeselskabernes aktuelle elektrificeringsbeslutninger, da de under alle omstændigheder endnu ligger et stykke ude i tidshorisonten.

Men der findes allerede eksempler på, hvor hurtigt usikkerhed om fremtiden kan føre til tøven med elektrificering.

»Bare for at give et meget nutidigt eksempel på, hvor følsomt det her område er, så har vi oplevet fjernvarmeselskaber, der tøver med investeringer i elkedler på grund af Energinets arbejde med at justere modellen for modhandel i elmarkedet,« forklarer Jesper Koch med henvisning til den verserende debat i elbranchen om at gøre handlen for specialregulering mere konkurrenceudsat.

Noget lignende vil blive konsekvensen, hvis energiøerne og den rigelige, grønne strøm bliver ved med at være uden for rækkevidde, mener han.

»Det her handler om at fjernvarmen gerne skal blive 100 procent grøn i 2030 og samtidig bevare sin konkurrencedygtighed og minimere investeringsrisici. Vi er i fuld gang med at investere i store, eldrevne varmepumper, men hvis energiøerne lader vente på sig, og elpriserne stiger, så vil fjernvarmeselskaberne blot skrue ned for elinvesteringer og sikkert op for alternative grønne investeringer,« siger han.",
,2021-04-21 00:00:00,Sådan kunne et europæisk brint-net se ud i 2040,Ingeniøren,Link,"En vision om 40.000 km brint-rør på kryds og tværs af Europa er et bud på brint i fremtidens grønne Europa. Men gas og brint opfører sig forskelligt.

Brint baseret på vedvarende energi er i høj kurs, og flere europæiske lande, især Holland og Tyskland, er langt fremme med planer for udbygning af rørledninger til transport af brinten. Det skyldes især behovet for at udskifte fossilt brint med grønne alternativer for eksempel i stål- og raffinaderiindustrien.

Nu er 23 ejere af den infrastruktur til transport af gas (TSO’er), sat sig sammen for at formulere en vision for, hvordan brinten i fremtiden kan transporteres fra produktionsstederne, for eksempel en energiø i Nordsøen, og ud til forbrugsstederne, gået sammen om at vise, hvordan der skal udbygges med rørledninger i et sammenhængende brint-netværk i Europa.

I alt er der tale om 40.000 kilometer rørledninger fra det nordligste Sverige til det sydligste Italien og fra Spanien i Vest til Grækenland i øst:

»En lang række europæiske TSO’er er opsat på at fremme den grønne omstilling, og netværket er altså vores bud på, hvordan vi kan udnytte det eksisterende naturgasnet til brint, og hvor der vil være behov for udbygninger,« siger Stine Grenaa Jensen, der er områdeleder i Energinet Gas TSO.

Da sådan en konvertering af dele af naturgasnettet og udbygning med nye rørledninger ikke lige klares i en håndevending, er tidsrammen sat til 2040.

Men visse områder i Europa er allerede langt fremme, forklarer Stine Grenaa Jensen:

»I Tyskland og Holland er der en stærk fokus på at få den fossile brint ud af processerne i stål- og raffinaderiindustrien. Derfor kan man nok også forvente, at det er her vi først vil se etableringen af et større netværk,« siger hun.

Danmark skal i gang
De TSO’er, som har deltaget i visionerne, har bidraget med det behov for grønt brint, de ser for sig i fremtiden og med den infrastruktur, de mener at kunne bidrage med.

Det gælder også for Danmark, hvor der er tegnet streger på kortet. Blandt andet fra naturgaslagret i Jylland og fra en kommende energiø i Nordsøen:

»Men vi har også tegnet nye rørledninger til vores nabolande, som gerne vil have adgang til brint. Det gælder både Sverige og Polen,« siger Stine Grenaa Jensen.

Konverterede naturgasledninger
En del af det danske brint-rørnet kan tænkes at bestå af naturgasforbindelser, som skal konverteres til at håndtere brint. Det er noget som teknikerne har undersøgt i en årrække, og der arbejdes fortsat med at finde de rigtige løsninger.

Derfor er det også bemærkelsesværdigt, at den britiske TSO, National Grid, planlægger at konvertere store dele af det britiske naturgasnet til brint.

Andre steder vil man kunne se, hvordan nye rørledninger skal forbinde eksisterende naturgasledninger over landegrænser. Der er også blevet plads til en vision om brint transporteret fra anlæg i Nordafrika til Europa.

Stålet bliver sprødt
Men selvom visionen er, at en del af det eksisterende transmissionssystem for naturgas skal bruges til transport af brint, så kan der opstå forskellige barrierer.

Det forklarer Asger Myken, der er senior projektleder på Dansk Gasteknisk Center. Det er for eksempel kendt viden, at brint kan give udfordringer med komponenter som ventiler, regulatorer og kompressorer. Oven i det er der risiko for, at brint påvirker stålet i rørene, så materialet bliver ""sprødt"" og dermed lettere går i stykker.

Samtidig er det europæiske naturgasnet opbygget med en stor variation af komponenter og efter forskellige standarder:

»Det betyder ikke, at man ikke ville kunne bruge naturgasnettet til transmission af brint, men det vil kræve, at de enkelte dele bliver vurderet individuelt. Det kan for eksempel betyde, at nogle komponenter skal udskiftes eller trykket i røret skal sættes ned,« siger han.

PtX-strategi kommer først til efteråret
I Danmark er der gang i flere brint-projekter, blandt andet i Fredericia og København, hvor der forventes at blive produceret brint på basis af el fra vedvarende energi.

Derfor indgår brint også som en vigtig komponent, både i IDA's Energivision 2050 fra 2016 og i IDA's Klimasvar fra sidste år. I Klimasvaret fremgår det blandt andet, at der skal etableres 40 GWh lagerkapacitet til brint for at kunne sikre et fleksibelt samspil mellem produktionen af grøn el og brint.

Men da der stadig mangler en politisk strategi, har Energinet svært ved at fastlægge en kommende udbygningsplan, både hvad angår lagre og rørledninger.

Stine Grenaa Jensen understreger, at den primære strategi er at bruge så meget af den grønne danske strøm til direkte elektrificering:

»Men det er klart, at der vil komme et overskud, og noget af det skal konverteres til brint, som enten kan være værdiskabende her i Danmark eller kan eksporteres. I den proces er det vigtigt at infrastrukturen ikke bliver en flaskehals,« siger hun.",
,2021-04-22 00:00:00,Nu vil også Ørsted og ATP bygge energi-ø,Ingeniøren,Link,"Nyt partnerskab melder sig nu ind i konkurrencen om at blive statens partner i byggeriet af den kommende energiø i Nordsøen. Dermed er der to konsortier om buddet.


Nu melder et nyt, kraftfuldt partnerskab sig ind i kampen om at få lov at bygge en energiø i Nordsøen.

Det drejer sig om Ørsted, som er førende udvikler af havvind og ATP, som med en formue på 960 mia. DKK er Danmarks største institutionelle investor.

Dermed er der nu to konsortier, der er interesserede i at blive medejer af øen sammen med staten, og ingen af dem er tilsyneladende skræmte af den dårlige projektøkonomi, som en økonomiforsker pegede på fornylig.

Det andet er konsortium hedder Vind-ø og består af pensionsselskaberne PFA og Pension Danmark samt energiselskabet Andel.

Accepterer en fast ø
Ørsted har tidligere slået på tromme for, at det ville være billigere at bygge en række platforme i stedet for en fast ø i Nordsøen til tilslutning af havmølleparkerne, men med meddelelsen om det nye konsortium har selskabet accepteret, at der bliver tale om en sænkekasse-ø i havet.

»Vi ser frem til sammen med ATP at yde vores bidrag til at realisere dette epokegørende infrastrukturprojekt med de bedste teknologiske løsninger og med de laveste omkostninger og risici til gavn for det danske samfund,« siger Mads Nipper, der er administrerende direktør i Ørsted i en pressemeddelelse.

For ATP vurderer Bo Foged, administrerende direktør, at energiøen i Nordsøen er en rigtig interessant investeringsmulighed for ATP, fordi den både kan sikre gode stabile pensioner, udvikle danske styrkepositioner og samtidig blive en afgørende løftestang for den grønne omstilling i Danmark:

»Investeringen er naturligvis ikke uden risiko, som medlemmerne skal kompenseres for, men Ørsted og ATP er stærkt partnerskab, som har de helt rette komplementære kompetencer til at løse en sådan opgave. Og så glæder jeg mig også over, at vi med samarbejdet kan sikre, at afkastet fra projektet gennem ATP kommer alle danskere til gode,« siger han.

Markedskonsultationer i gang
I en politiske aftale fra februar blev det lagt fast, at energiøen i Nordsøen er en samfundsopgave, som bedst løses ved at aktivere relevant kompetence på tværs af stat og marked via et delt ejerskab mellem stat og én eller flere private aktører, hvor staten dog skal være majoritetsejer.

Nu foregår der en række såkaldte »markedskonsultationer« mellem Energistyrelsen og interesserede parter, hvor man skal fastlægge den nærmere proces omkring udbud af øen.

Blandt andet skal det afgøres, hvor stor øen konkret skal være.

Ifølge et diskussionsoplæg til denne markedsdialog, udgivet af Energistyrelsen, forventes en fuldskala-energiø i Nordsøen (altså med tilslutning af 10 GW havvind) at koste 10 ,9 mia. DKK i anlægsomkostninger.",
,2021-05-10 00:00:00,Strid om betaling for elnettet kan true den grønne omstilling,Ingeniøren,Link,"Under overfladen lurer et oprør i energibranchen på grund af en passus i sommerens klimaaftale, der pålægger VE-udviklerne at betale store dele af udbygningen af elnettet.

Energi tilslutning af VE-anlæg kan blive dyrt

Det går tilsyneladende godt fremad med den danske klimaindsats: Ifølge den nyeste officielle klimafremskrivning fra sidste uge er vi kommet langt tættere på klimamålet det seneste års tid.

Konkret er den såkaldte klimamanko – altså de CO2-reduktioner, vi mangler at finde - skrumpet med godt otte mio. ton, fra 20 mio. til 11,8 mio. ton CO2 i 2030.

Forklaringen findes især i effekten af de to klimaaftaler for affald og for energi og industri, som blev indgået sidste sommer – og så i, at interessen for at bygge nye biogasanlæg er eksploderet.

Men i selvsamme klimaaftale for energi og industri finder man også en passus, som i dén grad har fået udviklere af sol- og vindmølleparker op af stolene, og som ifølge dem rummer en potentiel trussel mod den grønne omstilling.

Passagen handler om, hvem der skal betale for udbygningen af elnettet til den grønne ­omstilling. Og i sommerens klimaaftale ændrede politikerne afgørende på det princip, som har været ­gældende siden 1990’erne: At udgifter til udbygning af elnettet i forbindelse med tilslutning af nye VE-anlæg i første omgang betales af det lokale el-distributionsselskab, som så kan sende regningen videre til alle landets elforbrugere via en såkaldt udligningsordning, der betales via PSO-tariffen på elregningen.

I stedet besluttede ­politikerne at lade regningen gå videre til VE-producenterne fra 2023 via nogle helt nye geografisk differentierede tilslutningsbidrag og indfødningstariffer, som endnu ikke er udformet.

Formålet med ændringen er, iføl­ge aftalen, at spare elforbrugerne penge og samtidig at opmuntre VE-udviklerne til at placere anlæggene dér, hvor elnettet i forvejen er stærkt nok til at aftage og transportere VE-strømmen.

Ændringen kom fuldstændig bag på den danske energibranche. Ifølge adm. direktør Knud Erik Andersen fra VE-udvikleren European Energy blev den listet ind i ­forhandlingerne en sen nattetime, og siden da har branchen forsøgt at forstå de nye tariffers omfattende ­konsekvenser for fremtidens vedvarende energi- projekter.

Det har ikke gjort frustrationen mindre blandt VE-udviklerne. Dels fordi en afklaring af, hvordan de nye tariffer skal indrettes, har lange udsigter, hvilket bremser alle nye VE-projekter. Dels fordi klimaafta­lens ordlyd kan tolkes som, at VE- udviklerne ikke bare skal betale udgifterne for tilslutning af de konkrete anlæg, men også en stor del af de relativt store investeringer i transmissions- og distributionsnettet, som den grønne omstillings øgede elektrificering vil kræve.

Store summer på spil
Og der er store summer på spil: Ifølge en rapport fra Rambøll – som brancheorganisationen Wind Denmark har bestilt – skal der i perioden fra 2020 til 2040 investeres 80 mia. kr. i nettilslutninger, udlandsforbindelser, transmissionsnet og tilslutning af energiøer, og heraf vil VE-udviklerne skulle betale cirka 30 mia. kr., har Rambøll beregnet.

Ud over dette kan VE-opstillerne se frem til ekstraudgifter i form af en nettilslutningsafgift samt indfødningstariffer fra 2023, der giver dem en samlet meromkostning på 300 mio. kr. årligt frem mod 2030.

Beregningen tager udgangspunkt i Energistyrelsens ­fremskrivninger til brug for Energinet fra 2020, hvor elforbruget i 2030 ­forventes at stige med 83 pct. i forhold til i dag – pri- mært som følge af nyt ­elforbrug til varmepumper, elkedler, ­store data- centre, transport og power-to-x- anlæg.

Ifølge direktør i Wind Denmark Jan Serup Hylleberg betyder det, at en stor del af VE-projekterne ikke vil kunne realiseres, og at vi derfor kan risikere at komme til at mangle VE-kapacitet i 2030:

»Udligningsordningen koster i størrelsesordenen 300 mio. kr. om året. Hvis prisen for at spare dem på finansloven, er, at vi igen skal til at give tilskud til ny vedvarende energikapacitet for at nå klimamålet, så har vi skudt os selv i foden, « siger han.

Gulerod frem for pisk
VE-udvikleren Better Energys adm. direktør, Rasmus Lildholdt Kjær, finder det meget rimeligt, at udviklerne selv betaler for den direkte tilslutning for det enkelte anlæg, men ikke, at han skal betale for nye transmissionsledninger i forhold til en helt nødvendig udbygning af transmissionsnettet:

»Man bør kollektivisere omkostningerne og gøre det attraktivt for folk at tilslutte sig elnettet – ikke straffe dem,« siger han og påpeger, at det jo for eksempel er tilfældet på gasområdet i dag, hvor reguleringen netop fremmer tilslutning til gasnettet ved at kollektivisere tilslutnings- og netomkostninger.

Et andet formål med den nye lovgivning er at få VE-udviklerne til at etablere nye anlæg dér, hvor nettet i forvejen er stærkt, så man overordnet skal bruge så få penge til netudbygning som muligt.

Det argument bliver mødt med en hovedrysten af VE-udviklerne, der kalder det et grundvilkår for VE-udbygning, at velegnede pladser til sol og vind ligger langt fra de byer, hvor det store elforbrug ligger.

I forvejen er netop manglende elnet i yderområderne en meget stor udfordring for VE-projekterne. Det tager typisk to år at få projektet tilsluttet distributionsnettet og mellem to og fem år, hvis et projekt skal tilsluttes transmissionsnettet. Også selvom der i forvejen er ledig kapacitet i transmissionsnettet.

Better Energy har for eksempel måttet indskrænke sine solcelleprojekter på Lolland-Falster fra 2.000 MW til 700 MW, fordi elforbruget på øerne er lavt, og fordi transmissionsnettet ikke er stærkt nok til at transportere den grønne strøm ind til forbrugere i for eksempel Københavnsområdet.

Indtil videre har politikerne – trods flere møder – afvist at ændre noget i aftalen, og klimaminister Dan Jørgensen (S) fastholder i et udvalgssvar i forbindelse med et foretræde fra VE-selskaberne, at tiltagene i klimaaftalen vurderes at bidrage til en mere omkostningseffektiv grøn omstilling, fordi elproducenterne i højere grad vil komme til at bidrage til de omkostninger, de giver anledning til.

Det fremgår ligeledes af svaret, at hvor meget udviklerne skal betale vil fremgå af en ny tarifmetode, som Dansk Energi skal udvikle for distributionsnettet, og som skal godkendes af Forsyningstilsynet. For transmissionsnettet er det Energinet, der skal udvikle de nye tarifmodeller.

Dansk Energi vil ikke gribe
Hermed spiller ministeren altså bolden videre til brancheorganisationen Dansk Energi, som dog nægter at gribe den, før der er klarhed og i stedet returnerer den til politikerne.

Brancheforeningen har nemlig både VE-udviklere og netselskaber som medlemmer, og derfor skal den indflydelsesrige brancheorganisa­tion finde en løsning på tarifspørgsmålet, som alle parter kan se sig selv i:

»Vi synes, aftaleteksten er meget uklar, så vi har – sammen med Wind Denmark – skrevet til ministeren og bedt ham om at præcisere teksten på en række punkter, og desuden afventer vi en konkret lovtekst. Før den er på plads, er det ikke troværdigt at komme med et bud på en tarifmodel,« siger vicedirektør Anders Stouge fra Dansk Energi.

Han ærgrer sig i det hele taget noget over hele forløbet omkring Klimaaftalen:

»Vi havde klart foretrukket, at politikerne bevarede den kollektive udligningsordning og bare ­rykkede den over på finansloven – sådan som de faktisk også aftalte at gøre det tilbage i 2016, da man afskaffede PSO-ordningen,« siger han.

I den spritnye klimafremskrivning fra Energistyrelsen regner man med, at udbygningen med solcelleparker – som de private udviklere står for hovedparten af, og som hovedsagelig sker uden tilskud – vil fortsætte i rask tempo frem mod 2030, hvor der vil være 8.500 MW solcellekapacitet, hvilket er 4,5 gange mere end i dag.

Kapaciteten fra landmøller forventes blot at stige med 1.000 MW – fra 4.700 MW i dag til 5.700 MW i 2030.

Lovforslaget om de nye tariffer forventes fremsat i efteråret, og så venter næste akt i slagsmålet om betaling for udbygning af elnettet.",
,2021-07-01 00:00:00,Mangel på arbejdskraft: Vindmølleeventyret skaber jobfest på danske havne,Ingeniøren,Link,"De danske erhvervshavne udvider i stor stil som ­følge af nye aktiviteter fra et voksende vindmølleeventyr på havet. Det vil føre til en ­varig jobfest på havnene – og der bliver brug for ­ingeniørerne, lyder det fra brancheorganisation.

Godt og vel halvdelen af Danmarks omtrent 50 erhvervshavne ­beskæftiger sig nu i en eller anden form med vindmøllesektoren.

Fra den store havn i Esbjerg – som har udskibet 80 procent af al installeret havvindkapacitet i hele Nordsøen – til den lille Klintholm Havn på Møn giver vindmølleeventyret i disse år anledning til store udvidelser, mere aktivitet og dermed flere job på de danske erhvervshavne.

»Det er en klar tendens, at vindmølleeventyret fylder mere og mere på de danske havne. Når man ser på, hvordan havnene regner med, at de kommer til at vokse i de ­kommende år, er der ingen tvivl om, at det er vind­området, der er motoren i den vækst,« siger Tine Kirk ­Pedersen, direktør i Danske Havne, som repræsenterer de danske erhvervshavne.

Optimismen skyldes især EU-Kommissionen strategi for ­havvind, der blev annonceret sidste år. Her lyder målsætningen, at der skal rejses havmøller med en kapacitet på mindst 60 GW i europæiske far­vande inden 2030 og hele 300 GW inden 2050. I dag er den samlede europæiske kapacitet omkring 25 GW.

Tine Kirk Pedersen har store forhåbninger til, at en stor del af de mange nye ordrer vil blive vundet af danske virksomheder og dermed udvide aktiviteterne ved de danske kajer. Og der er gode chancer for at få det ønske opfyldt.

Sidste år fik organisationerne Danske Rederier, Dansk Energi og Wind Denmark foretaget en undersøgelse af havvindens beskæftigelseseffekter. Undersøgelsen viste, at hver GW havvind opstillet i dansk farvand giver anledning til 14.900 årsværk set over møllernes levetid. 1.400 af de årsværk ligger i det såkaldte ‘blå danmark’.

Og da danske virksomheder er så dominerende i havvindindustrien tilfalder en god bid af arbejdspladserne også Danmark, selvom en havvindmøllepark opstilles ude i Eu­ropa. En europæisk havvindmøllepark på 1 GW bidrager således med ca. 3.100 årsværk til danske vindvirksomheder, viser undersøgelsen.

Havne omfavner vind
Rønne Havn er et godt eksempel på en erhvervshavn, der for alvor har mærket vindmøllernes indtog og taget det nye forretningsområde til sig.

Indtil for få år siden var aktiviteten relativt begrænset, men det har ændret sig i forbindelse med installationen af Danmarks hidtil største havvindmøllepark, Kriegers Flak, som er udskibet fra Rønne.

Med udsigt til også at være det naturlige valg for det kommende energiø-projekt ved Bornholm på 2 GW (næsten 3,5 gange Kriegers Flak) og store havvind-ambitioner i den øvrige Østersøregion, har Rønne Havn nu forventninger om at ud­skibe ca. 15 GW frem mod 2040.

»Med Rønne Havns ambition om at blive den centrale udskibningshavn af vindmøller i Østersøen har havnen haft gang i store udvidelser. Takket være den store satsning på vindenergi i Østersøen ser det ud til, at havnen på den måde vil lykkes med at skabe sig en unik position,« siger Tine Kirk Pedersen.

Også job til ingeniørerne
Kriegers Flak-projektet har også kastet job af sig på den ­nævnte Klint­holm Havn, der af parkens operatør er blevet valgt som servicehavn. Det betyder, at 35 nye arbejdspladser nu rykker ind på én af landets mindste erhvervshavne, der af samme årsag er i gang med en betragtelig fysisk udvidelse.

Og selvom disse job fortrinsvist vil være faglært arbejdskraft, ser Tine Kirk Pedersen også masser af potentiale for nye ingeniørstillinger på havnene.

»Vi hører ofte fra de vindmøllevirksomheder, der er aktive på de danske havne, at uddannelses­niveauet bliver højere og højere, og man skal kunne mere og mere. Der er selvfølgelig mange faglærte, der arbejder på og omkring havnene, men behovet vokser for højtuddannet arbejdskraft, som kommer fra STEM-verdenen,« siger hun.

Endelig er de danske erhvervshavne også i fuld gang med at positionere sig som et omdrejningspunkt i den kommende power-to-x-industri i Danmark. Sammen med brancheorganisationen Dansk Energi udgav Danske Havne for nylig en grøn havnestrategi, hvori de to organisationer ser for sig, at havnene kan tjene flere formål i power- to-x-industrien på områder lige fra opbevaring og påfyldning af skibe og lastbiler til selve produktio­nen af brændslerne.

»Vi oplever stor interesse fra aktører, der gerne fysisk vil placere sig på havnene og gerne vil ­indgå i strategiske samarbejder med havnene omkring power-to-x. Det vil også indbefatte ingeniørarbejdspladser på havnene,« siger Tine Kirk Pedersen.

Varig jobfest
Selvom den forventede vækst beror på en udbygning, der i sagens natur er en midlertidig aktivitet, er Tine Kirk Pedersen ikke i tvivl om, at vindmøllerne har skabt en varig jobfest på havnearealerne.

»Udbygningsplanerne er så omfattende, at den aktivitet i sig selv fortsætter mange år frem. Samtidig ser vi også nu, at de ældste parker er ved at blive for gamle og skal pilles ned – her bliver den dekommissio­ne­ring, der skal ske, det næste forretningsområde, havnene kan se ind i,« siger hun.

Desuden trækker tendensen med de evigt voksende havvindmøller også i retning af, at møllernes komponenter i stigende grad vil blive produceret på havnene.

»Vindbranchen selv giver allerede udtryk for, at mere af produktionen vil flytte helt ud på havnene i fremtiden, i takt med at elementerne bliver for store til at kunne transporte­res ad vejnettet. Vejtransporten er allerede i dag begyndt at være en begrænsende faktor,« siger Tine Kirk Pedersen og tilføjer:

»Vi er mildest talt ikke bekymrede for, at det her er en opgave, der ebber ud – hverken på kort eller langt sigt.«
",
,2021-07-02 00:00:00,Regeringen: Øget elektrificering giver mangel på knap 2 GW havvind i 2030,Ingeniøren,Link,"Elektrificering af transport og industri er vigtige bidrag til klimamålet. Men vi mangler en udbygning af VE, der kan modsvare stigningen i elforbruget.

Målet om 70 procents CO2-reduktion i 2030 kræver en hastig og dyb elektrificering af de fossile sektorer i samfundet. Men der er ikke udsigt til, at det øgede elforbrug kan dækkes af produktion fra danske vindmøller eller solceller inden 2030.

Regeringen har med måneders forsinkelse endelig præsenteret sin elektrificeringsstrategi, der tegner rammen for, hvordan man vil løfte opgaven med at få flere af samfundets tandhjul til at køre på el.

Centralt i den nye strategi er otte pejlemærker, som sætter hegnspælene omkring regeringens mere konkrete tiltag på området de kommende måneder og år. Et af pejlemærkerne er at sikre rigeligt med grøn strøm til det voksende elforbrug:

»Når vi skal elektrificere, skal vi bruge mere grøn strøm. Regeringen vil arbejde for, at udbygningen af vedvarende energi sker i takt med, at det nationale – og på sigt udenlandske – forbrug stiger, så elektrificeringen af samfundet bliver 100 pct. grøn,« lyder det således i et af regeringens nye pejlemærker.

Men netop dette pejlemærke har Danmark langtfra kurs imod, særligt set i perspektiv af klimaloven og dens forpligtende mål om at reducere 70 procent af drivhusgasudledningen i 2030 i forhold til niveauet i 1990.

Ingeniøren har tidligere beskrevet, hvordan der er udsigt til mangel på grøn strøm til den kommende Power-to-X-industri, der skal levere den såkaldte indirekte elektrificering af især den tunge transport.

Men nu viser regeringens egne beregninger, at også den direkte elektrificering risikerer at fattes grøn strøm, hvis den bringes yderligere op i fart af kommende politiske initiativer.

Øger elforbruget markant
I forbindelse med udarbejdelsen af strategien har Klima-, energi- og forsyningsministeriet fået foretaget en række scenarieberegninger, som er et forsøg på at anskueliggøre det fulde elektrificeringspotentiale – og dermed CO2-reduktionspotentiale – ved øget elektrificering frem mod 2030.

Beregningerne er lavet for tre udvalgte sektorer, der i dag har et betragteligt fossilt energiforbrug. Det drejer sig om transportsektoren, husholdningerne (primært opvarmning) samt erhverv og landbrug.

Disse sektorer kan ifølge beregningerne samlet yde et bidrag til klimamålet på yderligere 5 mio. ton CO2-reduktion i 2030, hvis de vel at mærke undergår en kraftigt accellereret elektrificering de kommende år.

Derudover vil elektrificeringen indirekte give anledning til yderligere 1 mio. ton CO2-reduktioner i 2030 i kraft af sektorernes konvertering væk fra ledningsgas (primært som følge af husholdningernes udfasning af gasfyr og industriens overgang til eldrevne varmepumper, red.). Dermed øges den fremskrevne andel af CO2-neutral biogas i ledningsgassen, målt op imod det endelige forbrug.

I alt er der altså potentiale for en yderligere reduktion på godt 6 mio. ton som følge af en øget direkte elektrificering. Regeringen mangler i øjeblikket at finde reduktioner for 11,8 mio. ton frem mod 2030, hvorfor en ekstra elektrificeringsindsats i strategien betones som et af de væsentligste redskaber til indfrielsen af 70 pct.-målsætningen.

Hvis det ovennævnte potentiale indfries fuldt ud, vil det give anledning til en samlet stigning i det danske elforbrug anno 2030 på 8,8 TWh, viser beregningerne. Det svarer ifølge regeringens egne tal til den årlige produktion fra ca. 1,9 GW havvindmøller. Til sammenligning har Danmark i dag en samlet havvindkapacitet på 1,7 GW.

Den ekstra produktionskapacitet på knap 2 GW skal lægges oveni den udbygning, der allerede er planlagt frem mod 2030. En storskala havvindpark tager typisk 6-8 år at realisere, så hvis møllerne skal stå klar inden 2030, ville politikerne umiddelbart skulle tage stilling til nye konkrete havvind-udbud meget snart.

Energianalytiker: Tynd strategi
Regeringen anfører dog i strategien, at det øgede elforbrug fra elektrificeringstiltag, ikke nødvendigvis vil betyde et behov for flere vindmøller og solceller.

»I hvilket omfang elektrificeringen i praksis vil kræve fortsat udbygning af vedvarende energi afhænger af, om forbruget falder sammen med de tidspunkter, hvor vinden blæser og solen skinner,« lyder det i strategien.

Den udlægning forstår energianalytiker og partner i Ea Energianalyse, Hans Henrik Lindboe, dog slet ikke. Han tolker kravene i klimaloven sådan, at Danmark på årsbasis selv skal producere al den VE-el, der bidrager til CO2-reduktioner i klimaregnskabet.

Hvad der foretages af udveksling med udlandet til balancering af produktion og forbrug i løbet af året, burde være underordnet, mener han.

»Hvis klimaloven skal tolkes så stramt, at vi ikke kan indregne udlandet som et lager for dansk sol og vind på årsbasis, så bliver det svært. Det, håber jeg, er en misforståelse,« siger han.

Overordnet set synes han, at den nye strategi tegner en rimelig vision for udviklingen.

»Men som strategi betragtet er den tynd, synes jeg. Man opstiller mange muligheder, men anviser ingen konkret retning. Der mangler en prioritering af, hvor man vil sætte ind først og her burde sikring af tilstrækkelig VE-kapacitet og et konkret roadmap for elektrificering i industrien stå meget højt på listen,« siger Hans Henrik Lindboe.

VE-udbygning ramt af udfordringer
Uagtet hvor meget ekstra, der elektrificeres frem mod 2030, er der i øjeblikket ikke udsigt til en ekstra udbygning af hverken havvind eller vedvarende energi generelt i en størrelsesorden, der kan indfri 70 pct.-målsætningen.

Ifølge Energistyrelsens såkaldte Klimastatus og -fremskrivning (tidligere kendt som Basisfremskrivningen, red.), vil Danmark allerede med de vedtagne elektrificeringstiltag komme i mangel på grøn strøm i 2030, hvor VE-andelen af forbruget vil lande på 97 procent.

Her er blandt andet indregnet de to planlagte statslige udbud på havvind, Thor- og Hesselø-parkerne, samt en forventning om at den markedsdrevne udbygning af solceller vil mere end firdoble den nuværende kapacitet til 8.500 MW frem mod 2030.

Underskuddet skyldes især, at regeringens tidsplan for de to energiøer på samlet 5 GW havvind tilbage i februar blev skudt til den anden side af 2030. I den nye strategi hedder det dog nu, at energiøerne skal realiseres i 2030 ‘eller hurtigst muligt derefter’.

Helt generelt har den VE-udbygning, som regeringen sætter sin lid til frem mod 2030, gennem foråret og sommeren dog været ramt af den ene dårlige nyhed efter den anden.

Fredag i sidste uge blev udbuddet af landets hidtil største havvindprojekt berammet til op mod 1.200 MW – havvindparken Hesselø – sat på pause på grund af uforudsete vanskeligheder med havbundsforholdene i det udpegede område. Det er endnu uvist hvad havbundsproblemerne vil have af betydning for projektet.

Derudover er der optræk til, at den store kystnære havvindmøllepark Omø Syd på op mod 320 MW må droppes, efter at møllernes havområde i 11. time er blevet udpeget som naturbeskyttelsesområde af hensyn til fugleliv. Det sker efter ni års planlægning.

Inde på land er tingene ikke meget bedre. De private VE-opstillere har i månedsvis beklaget sig over, at der ikke bliver indgået nye tilslutningsaftaler med elnetselskaberne. Årsagen er, at branchen mangler klarhed over, hvordan regningen skal gøres op, når regeringens bebudede omlægning af betalingen for udvikling og drift af elnettet træder i kraft i 2023.

Dertil kommer, at en række store VE-projekter den seneste tid er blevet fældet som følge af afgørelser i Nævnenes Hus, der er gået projekterne imod. I marts fandt Planklagenævnet eksempelvis, at landets største idriftsatte landvindmøllepark, Thorup-Sletten, er opstillet ulovligt. Fremtiden for de 18 møller er endnu uafklaret.

Alt dette har fået brancheorganisationerne Dansk Energi og Wind Denmark på barrikaderne. De to organisationer har længe påpeget, at den grønne effektbalance i 2030 ikke går op, hvis klimamålene skal indfries.

Tilbage i april udgav Dansk Energi sin egen analyse, der viste en manko af grøn strøm på 7 TWh i 2030, mens Wind Denmark i sidste uge udgav en tilsvarende opgørelse, hvor mankoen lød på hele 27 TWh i 2030 – dog med forudsætning om et langt højere elforbrug til blandt andet eksport af PtX-brændsler, som de officielle fremskrivninger ikke indregner.

Regeringens elektrificeringsstrategi skal allerede til efteråret følges op med nye tiltag, mens også en særskilt PtX-strategi ventes hen mod slutningen af året.

Vindbranchens organisation efterspørger imidlertid, at regeringen også udarbejder en decideret VE-strategi, der sikrer, at klimamålene understøttes af tilstrækkeligt med grøn strøm.

»En elektrificeringsstrategi uden el er som et vandland uden vand. Der er behov for, at regeringen og Folketinget tager ansvar for, at der er nok grøn strøm også i 2030. Ellers mister resten af klimaindsatsen mening. Vi opfordrer derfor til, at regering og Folketing udvikler og vedtager en egentlig VE-strategi i tillæg til elektrificerings- og PtX-strategierne,« udtalte administrerende direktør i Wind Denmark, Jan Hylleberg, i en pressemeddelelse i sidste uge.",
,2021-08-20 00:00:00,Vindmøllebranchen ryster på hovedet af Energinets markedsdesign for energiøerne,Ingeniøren,Link,"Energinet vil oprette særskilte budzoner til de kommende energiøer, men det kommende markedsdesign vil betyde, at vindmøllestrømmen oftest afregnes til lavest mulige pris. Og det truer vindmølleudviklernes investeringslyst i det enorme projekt.

Da hybridforbindelsen Kriegers Flak Combined Grid Solution (CGS) gik i drift sidste år var det en vaskeægte verdenssensation. I samarbejde med sin tyske modpart, 50Hertz, havde Energinet begået et teknisk nybrud ved for første gang i verden at forbinde to landes elsystemer via en vindmøllepark på havet.

Rent elmarkedsmæssigt trådte løsningen også helt nye stier ned. Faktisk så eftertrykkeligt, at markedsdesignet bag løsningen slet ikke var tilladt, da forbindelsen gik live i 2020.

Årsagen var EU’s Clean Energy Package, der få år forinden havde gjort det til et krav, at alle grænseoverskridende elforbindelser skulle stille 70 procent af sin kapacitet til rådighed for den frie elhandel, samt at det generelt set ikke længere var tilladt at give prioriteret adgang til nettet for VE-anlæg.

Markedsdesignet på Kriegers Flak var baseret på netop at give prioriteret adgang for vindenergien i kablerne. Filosofien var, at forbindelsen primært var tænkt som ilandføring af vindmøllestrøm, og at den overskydende kapacitet på forbindelserne kunne ses som en bonus, der kunne stilles til rådighed for markedet, forklarer international chefingeniør hos Internationale Elmarkeder i Energinet.

»Det syntes alle jo dengang var en god idé, da vi dermed udnyttede infrastrukturen bedre. Men siden er fortolkningen af reglerne for det indre marked blevet sådan, at varer skal have fri adgang henover grænser, og det princip stred markedsdesignet grundlæggende mod,« siger han.

Men de første tanker bag markedsdesignet til Kriegers Flak-forbindelsen blev udtænkt helt tilbage i 2007, længe før Clean Energy Package kom i vejen godt ti år senere. Derfor fik Energinet sidste år dispensation til at køre videre med det handels-diskriminerende markedsdesign.

Budzoner på havet
Men den model går selvsagt ikke, når de kommende energiøer – som Kriegers Flak-forbindelsen er prototypen på – skal have designet deres elmarkedsrammer.

»Kriegers Flak har givet os nogle erfaringer omkring de her hybrid-projekter, som vi kan trække på. Nu ved vi selvfølgelig, at vi ikke skal bygge markedsdesignet op omkring prioriteret adgang, for det får vi ikke mange venner ud af fra regulatorisk side,« siger Morten Pindstrup og forklarer, at man begyndte overvejelserne med at identificere nogle grundlæggende principper, som det nye markedsdesign skulle leve op til.

Energinets principper for energiøernes kommende markedsdesign lyder:

Det skal være ikke-diskriminerende
Det skal være transparent, så alle aktører kan forstå mekanismerne
Det bliver nødt til at følge gældende regler
Det skal være skalerbart
Ud fra denne liste af grundvilkår nåede den danske TSO frem til simpelthen at flytte den eksisterende markedsmodel ud på havet ved at oprette særskilte offshore budzoner til energiøerne – en model, som også EU-Kommissionen støtter i sin offshore vind-strategi.

»Der var umiddelbart ingen logisk grund til at afvige fra zone-modellen, bare fordi vi skifter græsset ud med vand. Så vi besluttede os for at gå videre med en løsning, hvor vi gør det samme offshore, som vi gør onshore,« siger Morten Pindstrup.

Vindmølle-ejere taber
Selvom markedsdesignet altså er velkendt, er der dog én alvorlig udfordring ved Energinets foreslåede model: De aktører, der skal sætte vindmøllerne op, bryder sig slet ikke om den.

»Designet har den udfordring, at de vindmøller, der opstilles i tilknytning til øen og altså kommer til at stå inde i denne her særskilte budzone, alt andet lige, bliver en smule dårligere afregnet, end hvis de eksempelvis var tilsluttet direkte til hjemmemarkedet,« siger Morten Pindstrup.

Årsagen til forfordelingen af energiøernes havmøller skal findes i den metode EU’s markedsalgoritme finder frem til priserne i de enkelte budzoner.

Algoritmen – også kaldet den europæiske markedskoblingsmekanisme – optimerer flowet af strøm mellem Europas budzoner ved at flytte strøm fra et lavpris-område til et højpris-område og sætte priserne i de enkelte områder derefter.

Er en energiø placeret i egen budzone med forbindelser til eksempelvis to andre prisområder – f.eks. Vestdanmark og Tyskland, der typisk er henholdsvis lav- og højprisområder – vil elmarkedslogikken sørge for, at så meget som muligt af øens billige vindmøllestrøm sendes mod Tyskland.

Men fordi øernes interconnectorer til de respektive lande formentlig ikke vil blive dimensioneret til at kunne transportere al produktionen fra de tilknyttede vindmøller, vil forbindelsen mod højprisområdet ofte blive mættet, og der vil opstå en flaskehals.

Da der intet forbrug er i øens egen budzone (i hvert fald til en start) kan øens strøm kun afsættes til lavprisområdet, hvilket betyder, at markedskoblingsmekanismen tildeler energiøens budzone – og alle vindmøllerne inden for zonen – samme spotpris som lavprisområdet.

Spænder ben for støttemodel
Selv i situationer, hvor prisfordelingen mellem Vestdanmark og Tyskland er omvendt, vil møllerne tilknyttet energiøen ende med en spotpris, der matcher det billigste af de områder, hvor der er ledig handelskapacitet, og det giver på ingen måde en holdbar investeringscase, lyder det fra vindmøllebranchen.

»Vores kommentar til Energinets budzone-model har gennem forløbet været, at den mindsker incitamentet til at investere i energiø-projektet, fordi alle andre end Energinet står til at tabe på modellen. Uden en større hensyntagen til investorsikkerhed vil et almindeligt havvindmølleprojekt med en radial nettilslutning være mere attraktivt for en investor, hvis man alene ser på prisdannelsen i spotmarkedet,« siger Wind Denmarks elmarkedschef Søren Klinge.

Han henviser dermed til, at ejeren af øens kabler – som med al sandsynlighed bliver Energinet – står til at tjene på markedsdesignet via de såkaldte flaskehalsindtægter. Og at denne indtægt sker på bekostning af vindmølleejernes ringere afregning.

Flaskehalsindtægterne vender vi tilbage til.

For med systematisk lave spotpriser for energiøerne, vil de tilknyttede vindmøller med al sandsynlighed have brug for et sikkerhedsnet i form af statsstøtte, som forventeligt vil blive i form af en såkaldt 'Contract-for-Difference' (CfD), staten garanterer vindmølleejerne en mindstepris på strømmen.

Som navnet på modellen antyder, dækker staten differencen mellem de realiserede elpriser og op til den aftalte mindstepris, som bliver fundet i udbuddet.

Modellen findes også i en dobbelt-sidet version, hvor staten modtager penge fra operatøren i de tilfælde, hvor elprisen ligger over den aftalte mindstepris. På den måde åbnes der for, at den givne støtte over tid går i nul.

Men markedsdesignet gør det også væsentligt mindre attraktivt for staten at indgå i sådan en støttemodel, forklarer Søren Klinge.

»Budzone-modellen medfører en meget høj elpris-risiko. Hvis det kobles med en statsgaranteret mindstepris via en CfD, så er det staten, der påtager dig den meget store risiko, og det kan jeg have min tvivl om, hvorvidt nogen stat vil være interesserede i,« siger Søren Klinge.

En gardering imod en løbsk skatteregning kunne være at sætte et absolut støtteloft i kroner og ører i udbudsbetingelserne – sådan et loft er eksempelvis en del af betingelserne i det kommende teknologineutrale udbud for vindmøller og solceller på land. Men sådan et loft ville blot føre risikoen tilbage på investorerne i vindmølleparkerne, påpeger han.

Del ud af flaskehalsindtægter
Indvendingerne fra vindbranchen er skam også noget, der ligger Energinet meget på sinde, lyder det fra Morten Pindstrup.

»Vi skal selvfølgelig lytte til de indvendinger, mølleejerne og -udviklerne har, for det nytter jo ikke noget, at vi laver verdens bedste markedsdesign, hvis der ikke er nogen, der tør investere i det,« siger han.

Og det vigtigste es, TSO'en har i ærmet i den forbindelse, er netop de førnævnte flaskehalsindtægter. Morten Pindstrup forklarer, at man er ved at se på måder, hvorpå vindmølleejerne kan få del i indtægterne som en slags supplement til en støttemodel.

Én måde kunne være ved at konkurreceudsætte dele af transmissionsrettigheden på interconnectorerne som led i havvindmølleparkernes udbud. Det laveste bud på andele af transmissionsrettighederne vil altså stå bedre end konkurrenterne.

Søren Klinge er bekendt med tankerne om at omfordele flaskehalsindtægter ved at konkurrenceudsætte transmissionsrettighederne. Men han synes endnu, skitserne til kompensationsordningen er for vage til, at de kan give investorerne tilstrækkeligt med ro i maven.

»Der er eksempelvis en udfordring i den nuværende tidsbegrænsning af transmissionsrettigheder, der kun må gives for få år ad gangen, som reglerne er nu. De regler skal som jeg ser det først ændres, så de stemmer overens med investeringshorisonten på en havvindmøllepark, som jo mindst er 20 år. Hvis ikke udbuddet giver sikkerhed for de her rettigheder i hele levetiden, kan investorerne jo ikke gå ind på det,« siger Søren Klinge.

Tiden er knap
Under alle omstændigheder haster det med at finde frem til et markedsdesign og nogle udbudsbetingelser, der fungerer for vind-investorerne, for udvikling af nye markedsmodeller tager meget lang tid, pointerer han.

»Sådan en omfordeling af flaskehalsindtægter er nødvendigt at få igennem på europæisk niveau, da det nuværende markedsdesign er forankret i europæisk lovgivning. Og i sådan en ændring ligger der en tidsmæssig udfordring – det er ikke noget, man bare lige gør, for man er her nede og pille i kernestoffet omkring det indre marked for energi. Der er meget lang vej igen,« siger Søren Klinge og estimerer, at sådan en proces nemt kan tage flere år.

Ifølge Energistyrelsens estimerede køreplan for projektet i nordsøen vil den tilknyttede havvind kunne gå i udbud i midten af 2027. Og markedsmodellen skal være klar inden da, siger Morten Pindstrup, der da også er helt enig i, at tiden er knap.

»Det her design skal helst være helt hugget i sten, inden man laver vindmølleudbuddet på energiøerne, for det bliver jo ret afgørende for, hvilke business cases byderne på vindmølleparkerne kan lave,« siger Morten Pindstrup.

Og han forsikrer samtidig, at udviklingen af markedsdesignet og regelændringerne på EU-niveau vil ske med inddragelse af aktørerne i videst mulige omfang.

»Der er rigtig, rigtig mange ænder, der skal stå på række i det her projekt. For hver gang én af dem ikke står på række, afspejler det en risiko, som aktørerne skal forholde sig til og i sidste ende er det den, de vil tage sig betalt for. Derfor er de her risici noget, vi gør rigtig meget for at afdække, inden vi kommer til et udbud,« siger han.

Næste skridt i arbejdet med markedsdesignet er et såkaldt budzonestudie, som Energinet skal foretage i samarbejde med de lande, øerne skal forbindes til. Forhåbningen er, at budzone-studierne kan begynde i starten af næste år. Men det er betinget af, at de politiske aftaler om energiøernes udlandsforbindelser er landet inden da.",
,2021-09-01 00:00:00,Nyt elektrolyseanlæg bør være et ‘wake up call’: Risiko for mangel på grøn strøm,Ingeniøren,Link,"Ny aftale skal få et brintanlæg på 1GW i gang ved Esbjerg i 2024. Dermed er der nu planer om strømbehov til power-to-x på seks gange mere, end Energistyrelsen fremskriver.

Igen er et af Europas største power-to-x-anlæg (PtX) med en elektrolysekapacitet på forventede 1 GW nu på vej til Esbjerg, hvor det skal stå færdigt i 2024.

Det fremgår af en pressemeddelelse fra Esbjerg Kommune, som tidligere i år kunne offentliggøre planer om et andet kæmpestort 1,2 GW PtX-anlæg, som Copenhagen Infrastructure Partners (CIP) står for.

Dengang drejede det sig om, at vindkraft skulle laves til grøn ammoniak fra 2026. I det nye projekt fra H2 Energy Europe er fokus brint, som kan bruges direkte eller forædles i en produktion af flydende brændstoffer.

Ifølge H2 Energy Europe skal brinten, som skal laves ved hjælp af strøm fra havvindmølleparker, også eksporteres sydpå.

»I Esbjerg er der de optimale forudsætninger i forhold til power-to-x og brintproduktion,« lyder det fra direktør Clifford zur Nieden i pressemeddelelsen.

»Først og fremmest er der en geografisk fordel på grund af placeringen i forhold til Nordsøens havvind, ligesom området også er godt placeret i forhold til eksportmuligheder til store industriområder i Tyskland og Nordeuropa, hvor en stor del af produktionen forventes at skulle være baseret på brint i fremtiden,« lyder det.

Kan medføre import af mere sort strøm
Imens selve nyheden er god, forstærker planerne bekymringen hos flere parter for, at forsyningen af grøn strøm ikke udbygges hurtigt nok til efterspørgslen.

Der er knap danske vindmøller og solceller nok til den det stigende behov fra den direkte elektrificering af samfundet, endsige PtX-projekternes store energibehov.

Og det hjælper ikke, at Energistyrelsen i sine nye Analyseforudsætninger til Energinet, som netop er kommet i høring, kun forventer 1 GW elektrolysekapacitet i 2030, når der allerede nu samlet er planer for at opstille 6 GW inklusiv det nyeste projekt.

For afpasses den grønne strømproduktion ikke med efterspørgslen, kan det ende med at importen af fossil strøm må op grundet de grønne initiativer, eller at der må skovles mere kul i ovnene på de tilbageværende kulkraftværker i Danmark.

Og særligt etableringen af havvindmøller er så langsommelig, at H2 Energy Europes åbningsdag i 2024 synes foruroligende tæt på.

»Ofte tager det længere at opbygge offshore-vindmølleparker, end det tager at opføre PtX-anlæg. Og der er jo ikke noget af det her, der giver mening, hvis ikke der er nok grøn strøm. Så vi er nødt til at sikre, at vi dimensionerer udbygningen af den grønne strømproduktion til det,« siger direktør hos Brintbranchen, Tejs Laustsen Jensen.

PtX går hurtigere end myndighederne venter
Han og branchen har i årevis råbt vakt i gevær, også her på sitet, om at der risikerer at blive en flaskehals på forsyningen af vindmøllestrøm, fordi private investorer har mere travlt med PtX, end myndighederne forventer.

Og den nyeste aftale i Esbjerg forstærker kun den problematik. Det er nemlig usandsynligt, at CIP og H2 Energy Europe, som skal trække på samme ressource, kan nøjes med den strøm, som kommer i overskud.

Og kapaciteten på over 2 GW hos de to spillere kræver, at vindmøllerne har et potentielt output på det dobbelte, hvis elektrolyseanlæggene skal køre på fuld kraft – det er jo ikke altid vinden blæser lige meget.

»Jeg håber, det her kan være med til at være et wake-up call på, hvor hurtigt det går. For det understreger bare, at der er et kæmpemæssigt behov for, at vi får skruet op for produktionen af grøn strøm rigtig, rigtig hurtigt. Det er så enorme energimængder, vi skal erstatte, at vi faktisk ikke kan få for meget,« siger Tejs Laustsen Jensen.

Ikke mindst bør Energistyrelsen erkende, at strømbehovet til elektrolyse går i vejret langt hurtigere, end den fremskriver – også før 2030. For der risikerer at komme et efterslæb, hvis ikke man handler.

»Jeg tror, at det lader sig gøre at få grøn strøm nok. Men det kræver, at vi gør mere og gør det hurtigere, end der er udsigt til lige nu. Og det er jo grundlæggende en positiv problemstilling,« siger direktøren i brancheforeningen.

Selv 1 GW elektrolyse kan blive for meget
Uden at have detaljerede år for år analyser af, om udbygningen af vindkraft i Nordsøen kan følge med, er det svært at slå ned på, præcis hvornår flaskehalsen på grøn strøm risikerer at ramme.

Men alt tyder på, at det bliver snært, medgiver seniorkonsulent János Hethey fra EA Energianalyse, som arbejder med analyse, modellering og planlægning af energisystemer, ikke mindst vindkraft.

»Vi har tidligere set på 2030 i forbindelse med 70 procentsmålsætningen, og der vil vores vurdering jo være, at selv med den ene ene GW til elektrolyse, som man tidligere har forudsat hos Energistyrelsen, bliver det lidt snært, hvis man nu ikke når at få etableret energiøerne i 2030,« siger János Hethey.

Han understreger, at det måske også er lidt meget forvænt, at det lader sig gøre at matche udbygning og efterspørgsel en til en, år for år.

Samtidig er det måske også urealistisk, at investorerne i PtX kører med deres fulde kapacitet fra dag ét – eller at de overhovedet bygger, hvis de ikke kan få en aftale om strøm til en rimelig pris på plads.

»Det kan de jo nok kun, hvis der udbygges med tilstrækkelig vind og sol. De kan jo ikke få en aftale på plads til en rigtig billig pris, hvis der generelt er underforsyning i Danmark. Men jeg er helt med på, at 1 GW allerede i 2024, som i det her projekt, er særdeles ambitiøst,« siger János Hethey.

Umuligt at nå at bygge 1 GW vindmøller i tide
Det synes sektorfællesskabet Wind Danmark mildest talt også. Faktisk er det svært at forestille sig, at der kan trylles 1 GW frem til det nye Esbjerg-projekt, når nye havvindparker i den størrelsesorden – selv hvis man er meget optimistisk – tager fem-seks år at etablere, inklusiv miljøvurderingsfasen.

Thor, som er næste storskala havvindpark på programmet i Nordsøen, ventes først tilsluttet et år efter, at H2 Energy Europe ifølge planerne går i luften med deres anlæg.

Og kører brintproduktionen her med fuld kapacitet, vil den sluge hele strømproduktionen fra Thor og mere til.

»Jeg savner langt større fokus på, hvor den grønne strøm skal komme fra. Og selv uden det nyeste Esbjerg-projekt, er der udsigt til mangel på grøn strøm. Og man kan altså ikke til 2024 nå at bygge endnu 1 GW havvind via statslige udbud,« siger Martin Risum Bøndergaard, Politisk chef i Wind Danmark.

Han understreger, at den grønne strøm også skal komme fra havvindmøller opstillet uden for statsligt udbud, landvindmøller og solceller og savner en masterplan for udbygningen, så der ikke opstår for mange flaskehalse i omstillingen til et komplet grønt energisystem.

»Man er simpelthen nødt til at lave en VE-strategi parallelt med PtX-strategien (som Folketinget arbejder med de kommende måneder, red.). For ligesom man anskueliggør efterspørgslen, er man også nødt til at anskueliggøre, om vi faktisk er i stand til at skaffe den grønne strøm. Det er jo klimamæssigt uholdbart og ikke ligefrem et grønt foregangsland værdigt, hvis vi er nødt til at importere fra andre lande, eller at gas, kul og biomasse skal køre mere,« siger Martin Risum Bøndergaard.

Ud over festtalerne er det eneste håndgribelige i pressemeddelelsen fra Esbjerg Kommune, at H2 Energy Europe har købt en stor grund i Veldbæk ved Esbjerg på 11 hektar. Det er uklart, hvor meget selskabet endnu har forpligtet sig til at bygge anlægget, og om der for eksempel er en strømaftale på plads mellem parterne.",
,2021-09-02 00:00:00,Energiøens enorme havvindparker truet af ny fuglefredning,Ingeniøren,Link,"Det bliver 'meget vanskeligt’ at finde plads til 2 GW havvindmøller ved Energiø Bornholm, hvis Miljøministeriets forslag til nye fuglebeskyttelsesområder ikke justeres, skriver Energinet i et høringssvar. Energiø-projektet er dog bedst tjent med at området fredes, mener miljøretsekspert.

Miljøministeriet er efter en årelang proces nu snublende tæt på at udpege seks nye fuglebeskyttelsesområder i de danske farvande.

Men nu viser det sig, at et af ministeriet foreslåede beskyttelsesområder ud for Bornholm karambolerer med forundersøgelsesområdet til statens eget, enorme havvindprojekt på 2 GW, som skal tilkobles den ene af landets to kommende energiøer.

Og hvis udpegningen sker efter de streger, som Miljøministeriet i øjeblikket har trukket op i den nye såkaldte habitatbekendtgørelse, vil møllernes mulige opstillingsområde blive indskrænket i en sådan grad, at det bliver ‘meget vanskeligt’ at finde plads til 2 GW havvind.

Sådan lyder den kontante melding fra Energinet i et høringssvar til bekendtgørelsesændringen, som GridTech har fået aktindsigt i.

»Dette [udpegningen, red.] vil således med stor sandsynlighed medføre, at området for opstilling af havvindmøller for etablering af 2 GW havvind ved Bornholm vil blive indskrænket så betydeligt, at det sandsynligvis vil være meget vanskeligt at etablere 2 GW havvind i området,« skriver Energinet i sit høringssvar.

Bufferzone indskrænker mølle-arealet
I den nye habitatbekendtgørelse – som altså netop har været i høring, men endnu ikke er endelig – foreslås det at udpege et nyt fuglebeskyttelsesområde kaldet Rønne Banke, der strækker sig fra den bornholmske sydkyst og helt ud til grænsen af den eksklusive økonomiske zone til Tyskland. Udpegningen sker af hensyn til andefuglen havlit, som findes i området.

Det nye foreslåede område grænser op til det allerede fastlagte forundersøgelsesområde for de to havmølleparker til Energiø Bornholm. Parkerne skal placeres 20 km fra kysten syd for Rønne og er opdelt i et østligt og vestligt område, som hver især skal huse 1 GW (se kort længere nede).

Selvom grænserne for fuglebeskyttelsesområdet akkurat ikke krydser med møllernes forundersøgelsesområde, påpeger Energinet i høringssvaret, at erfaringer fra tidligere miljøkonsekvensvurderinger fra bl.a. Kriegers Flak viser, at havlit bortskræmmes lettere, hvis der ikke som minimum etableres en bufferzone på 2-3 km til havvindmøllerne.

Med en antagelse om en ekstra bufferzone på 3 km langs det nye fuglebeskyttelsesområdes grænser, vil udpegningen resultere i en reduktion på 67,6 kvadratkilometer af det østlige havmølleområde og 4,7 kvadratkilometer af det vestlige havmølleområde, skriver Energinet.

»Særligt for det østlige havmølleområde er det så stort et areal, at det kan betyde, at projektet ikke kan gennemføres som vedtaget i Klimaaftale 2020,« lyder det i høringssvaret.

Det hænger sammen med, at gasledningerne Nord Stream I og Baltic Pipe løber igennem det østlige område. Og da gasledningerne i henhold til andre regler skal holdes fri for vindmøller i en afstand af 200 meter på hver side af røret, vil mølleområdet blive indskrænket med yderligere 18 kvadratkilometer.

Dermed er det østlige mølleområde reduceret til 212 kvadratkilometer.

»Normalt vil en havvindmøllepark på 1 GW skulle anvende et areal på ca. 220 kvadratkilometer under hensyn til, at havvindmølleparken kan opnå den forudsatte elproduktion og dermed den forventede reduktion af CO2-emissionen,« skriver Energinet.

Hvad angår det vestlige mølle-område, griber fuglebeskyttelsesområdet mindre ind her, men da det i forvejen er et begrænset areal på 254 kvadratkilometer, kan indskrænkningen på 4,7 kvadratkilometer også vise sig at være problematisk, pointerer Energinet.

Energinet er ikke meget bekymret
Selvom problematikken, der rejses i høringssvaret, kan lyde alarmerende for det storstilede projekt, er der ikke stor bekymring at spore hos Energinet.

»Jeg vil ikke sige, at vi er meget bekymrede, men vi flager her en risiko, som vi så også anviser en løsning på,« siger Energinets øverste ansvarlige for energiø-projekterne, Hanne Storm Edlefsen.

Energinet foreslår i sit høringssvar, at det nyudpegede fuglebeskyttelsesområde indsnævres, således at en eventuel bufferzone griber minimalt ind i mølleområdet. Til gengæld kunne der med fordel gennemføres udvidelser af det eksisterende EF-Fuglebeskyttelsesområde ved Hyllekrog-Rødsand, lyder det.

»For at imødekomme risikoen for, at vi ender med at have for lidt areal til rådighed, foreslår vi at indskrænke det nuværende oplæg en smule, og samtidig lægge et nyt område ind, der både er større, og som faktisk også har en større forekomst af havlit,« siger hun.

Professor: Fuglene bestemmer
Men det er ikke den rigtige vej at gå, medmindre vindmølleprojektet vil risikere at løbe ind i klager og retssager, lyder det fra professor ved Københavns Universitets Juridiske Fakultet og ekspert i miljøret, Peter Pagh.

Han forklarer, at EU-domstolen i en nu 25 år gammel dom og med efterfølgende praksis har gjort retsstillingen meget tydelig i tilfælde som dette:

»I korthed siger domstolen, at det ved udpegning og afgrænsning af fuglebeskyttelsesområder alene er ornitologiske kriterier, der gælder. Man kan populært sige, at ‘fuglene bestemmer’. Det skal efter fast praksis forstås sådan, at hvis der er fundet grundlag for at udpege et område til beskyttelse, så skal udpegningen også ske,« siger Peter Pagh.

Vælger myndighederne at efterkomme Energinets ønske om at indskrænke det beskyttede område ved Bornholm, gøres energiø-projektet i hans vurdering særdeles sårbart over for klager og retssager, der risikerer at standse projektet.

For at forstå hvorfor, er det vigtigt at kende Habitatdirektivets art. 6, stk. 4. Bestemmelsen giver mulighed for at undtage konkrete projekter fra forbud mod aktivitet i et fuglebeskyttelsesområde, blandt andet hvis projektet er af særlig samfundsmæssig væsentlighed, og det kan godtgøres, at der ikke findes alternative placeringer til projektet.

Men undtagelsen kan selvsagt kun bringes i spil, hvis området, møllerne står i, også er udnævnt til beskyttet område – det er ifølge Peter Pagh blevet slået fast i flere EU-domme.

»Domstolen har tydeliggjort, at hvis man undlader at udpege på trods af, at der findes et grundlag for udpegning, så bortfalder muligheden også for at bruge undtagelsen. Dermed gælder beskyttelsen af fuglene absolut, og så er det slet ikke muligt at fravige reglerne,« siger Peter Pagh og uddyber:

»Hvis man ikke udpeger området nu, så kan en NGO eksempelvis komme på bagkant og gøre gældende, at der fandtes et grundlag, som man valgte ikke at følge i sin udpegning. Og sker det, er det fuldstændig sikkert, at domstolen vil dømme til fordel for den klagende part,« siger han.

Energiøen har gode chancer for undtagelse
Medmindre man kan udelukke, at møllerne vil have skadelig virkning på fuglene, er en udpegning af området som fuglebeskyttelsesområde i Peter Paghs vurdering derfor den eneste vej at gå for Energinet og myndighederne på nuværende tidspunkt.

For energiø-projektet har nemlig gode muligheder for at leve op til kravene for undtagelse, mener han.

»Det vigtigste er, at området i første omgang udpeges, som det foreligger nu, og dernæst skal man så foretage en habitatvurdering og tage stilling til, om der er grundlag for en undtagelse. Og det kan der meget vel være – det er endda meget oplagt i denne sag, da energiøen er et projekt af en skala og vigtighed, så undtagelsesbestemmelsen formentlig godt ville kunne finde anvendelse her,« siger Peter Pagh.

Energinet er dog ikke enig med professoren i, at der med forslaget i høringssvaret kan være tale om en ændring i udformningen af fuglebeskyttelsesområdet, da det netop ikke er endeligt besluttet at udpege det.

»Vi er jo stadig i en høringsfase nu, og derfor forsøger vi netop med vores løsningsforslag at foregribe en potentiel interessekonflikt fra start af,« siger Hanne Storm Edlefsen og understreger, at Energinets høringssvar er et udtryk for et fagligt input, der forsøger at tilgodese både havfugle og havvindmøller. Den endelige juridiske vurdering er op til Miljøstyrelsen, slår hun fast.

Miljøministeriet oplyser til GridTech, at man i øjeblikket er i gang med at behandle de indkomne høringssvar og derfor ikke har yderligere kommentarer.

Energinet satte tidligere på måneden formelt gang i de konkrete forundersøgelser på havet omkring energiøerne. Ved Energiø Bornholm foretages undersøgelserne af Rambøll.",
,2021-09-07 00:00:00,Ørsted hyrer tre ingeniørselskaber til udvikling af energiø,EnergiWatch,Link,"Aarsleff, Bouygues og Van Oord skal hjælpe Ørsted og ATP med deres bud på energiøen i Nordsøen.

Ørsted og ATP har allieret sig med de tre ingeniørvirksomheder Aarsleff, Bouygues og Van Oord om udviklingen af et bud på den energiø, der skal opføres i Nordsøen.

Det vil være første gang i verdenshistorien, at en kunstig energiø bliver opført, og derfor fremhæver ATP og Ørsted i en meddelelse, at det kræver et ""tæt samarbejde mellem en række højtspecialiserede virksomheder med dokumenteret erfaring inden for udvikling af vedvarende energi og opførelse af komplekse anlægsprojekter til havs.""

Ifølge Ørsted og ATP besidder de tre nye samarbejdspartnere de nødvendige kompetencer inden for design og projektering, mens selskaberne også har erfaring fra komplekse anlægsprojekter til havs.

""Med disse partnere på plads har Ørsted og ATP lagt grunden til en vellykket leverance af energiøen i Nordsøen,"" lyder det i meddelelsen.

""Ørsted har 30 års erfaring i at samarbejde med højtspecialiserede ingeniørvirksomheder inden for havvind. Aarsleff, Bouygues og Van Oord udgør det stærkest tænkelige hold til vores bud på energiøen i Nordsøen. Vi er klar til at sætte fart på overgangen til grøn energi på en ny og innovativ måde, som vil bidrage til omstillingen af det danske energisystem, gavne det danske samfund og levere grønne løsninger til Danmark og vores europæiske naboer. Vi har valgt disse verdensklasseleverandører på baggrund af deres arbejde inden for bæredygtighed og innovation for at sikre, at energiøen bliver opført med respekt for Nordsøens unikke miljø og med den højeste grad af tekniske og kommercielle kompetencer,"" udtaler Rasmus Errboe, der er regionsdirektør for Kontinentaleuropa i Ørsted, i meddelelsen.

Jesper Kristian Jacobsen, der er adm. direktør i Per Aarsleff, kalder projektet med etableringen af en energiø for både innovativt og banebrydende, samt et vigtigt skridt på vejen mod at løse klimaudfordringerne.

""Bouygues Travaux Publics, Van Oord og Aarsleffs samlede ekspertise inden for offshore-arbejde vil udgøre et stærkt partnerskab, og vi ser frem til at bidrage til projektet sammen med Ørsted og ATP,"" udtaler han på vegne af de tre leverandører.

Energiøen i Nordsøen forventes at blive sendt i udbud i 2023, hvor Ørsted og ATP har til hensigt at afgive et bud.",
,2021-09-20 00:00:00,Energiøer: De teknologisk udfordringer tårner sig op,Ingeniøren,Link,"Det vil kræve helt nye teknologiske løsning når energiøerne skal stå klar om 12 år. Forskere advarer om, at vi skal i gang nu, hvis ikke vi skal stå tilbage med dyr og forkert teknologi.

Hvis vi om 10-12 år skal have et robust elsystem, der kan håndtere de store mængder energi, der skal produceres på Østersøen og Nordsøen og fordeles via energiøer til både Danmark og andre lande i området, så skal vi i gang med at finde de tekniske løsninger lige nu. Det er opråbet fra en række forskere fra DTU og AAU i en ny rapport.

Bekymringerne går først og fremmest på, at hele systemet skal baseres på jævnstrømsforbindelser (DC) og konvertere til at ens- og vekselrette energien:

»Vi har måske de enkelte hardware-komponenter til rådighed i dag. Men der er ikke noget sted i verden i dag, hvor man har erfaringer med at håndtere så store mængder vedvarende energi i et enkelt isoleret net uden store stabiliserende kraftværker. Der er behov for at gøre tingene på en helt ny måde,« siger Jacob Østergaard, der er professor og centerleder ved DTU Elektro.

Også Frede Blaabjerg, der er professor på AAU og en af verdens førende forskere i effektelektronik, understreger, at det er nu, vi skal i gang, hvis løsningerne skal være klar til tiden:

»Når vi satser på en energiø, der potentielt skal kunne klare op til 10 GW el fra vindmøller, så er vi ude i noget, som ingen nogensinde har prøvet før. Det rejser en masse spørgsmål, som vi i god tid skal forsøge at finde svar på,« siger han.

Risiko for ustabilitet
I rapporten, som de sammen med en række andre eksperter på området netop har udgivet, peger de blandt andet på, at vi med så meget elproduktion baseret på højspændt jævnstrøm (HVDC) vil gå længere og længere væk fra et elsystem, hvor stabiliteten og dermed frekvensen på 50 Hz først og fremmest bygger på inertien fra roterende generatorer på landets kraftværker.

Det betyder, at vi ikke længere kan regne med, at større og mindre udfald af forbrugere eller fejl på højspændingslinjer vil bliver opfanget og automatisk tilpasset af kraftværkernes sikkerhedssystemer:

»Konvertere har meget anderledes egenskaber end de synkrongeneratorer vi er vant til på kraftværkerne. og det betyder, at vi får et el-system på øen uden konventionel inerti, som hjælper med at balancere og styre elnettet. Når vi i langt højere grad skal basere vores elsystem på et stort antal konvertere, så har vi behov for at udvikle nye modeller til at simulere, hvordan man regulerer energiflowet, og hvad der sker ved fejl og udfald,« siger Jacob Østergaard.

Den type simulering skal yderligere bruges til at udvikle nye kontrolsystemer til selve driften af energisystemet. Risikoen er nemlig, at selv en mindre fejl på energiøen, hvor der skal distribueres 10 GW vindkraft, potentielt vil kunne sprede sig og mørklægge store dele af Nordeuropa.

For at mindske risikoen er der selvfølgelig mulighed for at overdimensionere systemerne, men det vil uvilkårligt føre til en højere pris for energiøen, og dermed kunne andre løsninger måske have været bedre.

Komponenterne findes
Men, understreger begge forskere, så mener de ikke, at øerne er uden for teknisk rækkevidde. Frede Blaabjerg peger blandt andet på, at de komponenter, der skal til for at opbygge et såkaldt multiterminal DC-system, allerede eksisterer i dag. Det kan man allerede se på den nyeste forbindelse mellem Jylland og Norge, Skagerrak 4, der blev sat i drift i 2014. Kapaciteten er her på 0,7 GW:

»Udfordringen er, at ingen noget sted i verden har bygget så stort et system, som energiøen i Nordsøen kræver. Det betyder ikke, at vi ikke kan. Men vi skal hurtigt i gang med at få afdækket de rigtige tekniske løsninger. Det vil for eksempel få stor betydning for hele den måde, vi dimensionerer anlægget på - om der også skal være et PtX-anlæg på øen, eller om al energien skal i land som el,« siger Frede Blaabjerg og tilføjer, at Danmark med energiøen vil være helt på forkant internationalt med den elektrotekniske udvikling.

12 år til at lære
Er vi så i god tid, hvis den første etape af energiøen på 3 GW skal stå klar i 2033, kunne man spørge? Her er forskere enige om, at vi godt kan nå det, men at der ikke er plads til at udskyde undersøgelserne af de el-tekniske aspekter mere. Der er nemlig også en lang række muligheder forbundet med at gå i gang med noget så banebrydende som en energiø, siger de:

»I dag skal vindmøller for eksempel opfylde nogle meget specifikke og fordyrende krav for at kunne blive tilsluttet elnettet. Men hvis vi bygger dem direkte i tilknytning til energiøen, så kan nogle af de krav, blandt andet i forhold til net-stabilitet, måske flyttes over i effektelektronikken på HVDC-forbindelserne, der føder energien til land. På den måde kan møllerne gøres billigere, hvilket potentielt kan reducere prisen med et milliard-beløb. Det er sådan nogen ting, vi blandt andet har brug for at få afklaret nu,« siger Jacob Østergaard.

Også Frede Blaabjerg ser nogle teknologiske muligheder i et system med DC-forbindelser på energiøen:

»Hvis vi vælger at gøre det, så vil vi i Danmark være teknologiske pionerer, der vil bringe os internationalt helt i front. Det har vi prøvet før i forhold til store vindmølleparker til havs. Men hvis det også skal være en god og sikker investering, så skal vi i gang med at løse nogle af de teknologiske udfordringer nu.«",
,2021-09-21 00:00:00,Professor: PtX-aktører har selv ansvar for at sikre tilstrækkelig VE,Ingeniøren,Link,"Staten skal stå klar med den fornødne mængde VE til Power-to-X. Men først er PtX-aktørerne nødt til at forpligte sig, mener energiprofessor.

Svaret på det store spørgsmål om, hvordan Danmark skal sætte strøm til en kommende Power-to-X-industri (PtX) blafrer endnu i vinden.

Mens gigawatterne fra kommende elektrolyseanlæg tårner sig op i horisonten, er det samme ikke tilfældet for de storskala havvindparker, som af flere aktører og eksperter ses som den væsentligste strømkilde til fremtidens PtX.

I øjeblikket har offentligheden kendskab til planer om PtX-projekter for samlet 6 GW frem mod 2030, og hvis de planer realiseres, vil den statsligt styrede udbygning af havvind komme til kort – i hvert fald indtil de mægtige energiøer står endeligt klar med deres 5 GW havvindkapacitet. Øernes fulde kapacitet forventes dog ikke tilsluttet før 2033.

Men er det egentlig statens opgave at sikre den fornødne strøm til en privat industri? Nej, mener professor ved Institut for Planlægning, Aalborg Universitet, Brian Vad Mathiesen

»Dem, der laver PtX-anlæggene har et væsentligt ansvar for, at det er baseret på VE. Det kan jo ikke være sådan, at hver gang nogen taler løst om et PtX-anlæg, så rammer ansvaret den til-hver-en-tid siddende minister – sådan kan det marked ikke fungere,« siger professoren i vedvarende energisystemer ved Aalborg Universitet, Brian Vad Mathiesen.

Han pointerer samtidig, at der endnu mangler en formel proces, som sikrer, at de to ting følges nogenlunde ad.

»Vi er i en ny tids vorden, hvor vi skal finde ud af, hvordan vi gør tingene,« siger han.

PtX-aktører skal forpligte sig
Grundlæggende mener han ikke, at staten kan forventes at foretage store satsninger i energiplanlægningen alene ud fra løse hensigtserklæringer, som han betegner PtX-aktørernes foreløbige udmeldinger.

»Det må være sådan, at hvis PtX-aktørerne vil være sikre på, at der er VE i de mængder, der passer til deres planer, så er det selvfølgelig også deres eget ansvar at sørge for det. Staten kan ikke bare løbe risikoen og bygge løs uden at vide, at der er et aftag, og det er alt for risikabelt at lave så store udbud alene på baggrund af ‘letters of intent’,« siger han.

Men den usikkerhed kan der løses op for, hvis bare aktørerne er villige til at indgå langsigtede aftaler med VE-opstillerne, der forpligter dem på at realisere deres planer.

»Vi kan sikre den billige strøm, hvis PtX-aktørerne er villige til at gå ind på nogle langsigtede aftaler med dem, der skal finansiere VE-delen. For opstillerne af den vedvarende energi er selvfølgelig nødt til at være sikre på, at der er et aftag. Det er en hønen-eller-ægget-problematik,« siger han.

Det er dog samtidig afgørende, at staten står klar med en køreklar strategi for udbud af VE.

»Hvis ikke man er klar med en strategi for, hvordan de udbud kan eksekveres, så snart de her langsigtede aftaler begynder at lande, så er det klart, at vi har et problem. Det siger sig selv, at ingen kan være tjent med at at skulle vente to-tre år på et udbud, når aftalerne ellers er på plads,« siger Brian Vad Mathiesen og fortsætter:

»Udfordringen er at skabe en – undskyld udtrykket – ‘vindtunnel’ frem mod 2030, hvor man kan tydeliggøre for investorer i PtX-anlæg, at man er klar med de nødvendige udbud, hvis de forpligter sig på at realisere deres planer,« siger han.

Brintbranchen: Det er forskelsbehandling
Direktør i Brintbranchen, Tejs Laustsen Jensen, forstår grundlæggende ikke, hvorfor der skal stilles særskilte krav til de virksomheder, der stiller elektrolyseanlæg op.

»Jeg synes, vi har en fælles forpligtelse til at sikre, at der er rigeligt med grøn strøm. Det gælder i alle de sektorer, der nu skal til at bruge af den grønne strøm – om det så er varmen, transporten, industrien og selvfølgelig også PtX,« siger direktør i Brintbranchen, Tejs Laustsen Jensen og fortsætter:

»Vi skal bruge grøn el til en frygtelig masse ting i fremtiden, og netop elektrolyse i stor skala er en forudsætning for at indpasse og balancere meget store mængder VE i hele energisystemet. Jeg kan derfor ikke se det rimelige i at sige, at PtX-ejerne har et større ansvar end alle mulige andre VE-forbrugere for at tilvejebringe grøn strøm til deres forbrug.«

Han deler ikke Brian Vads bekymring om, at VE-udviklere risikerer at stå med et manglende aftag og peger på det faktum, at flere af de konsortier, der har annonceret store projekter har VE-udviklere med på holdet – udviklere som Ørsted, European Energy og Eurowind har alle et ben i et eller flere PtX-projekter herhjemme.

Desuden, pointerer Tejs Laustsen Jensen, indgår opstilling af konkrete VE-anlæg også som led i flere af konsortiernes planer. Et eksempel er projektet ‘Green CCU Hub Aalborg’, hvor European Energy er med som partner. Her er der planer om at rejse 500 MW ny VE-kapacitet i Nordjylland til formålet.

Selvom han erklærer sig enig med intentionen i Brian Vads idé om at tilrettelægge en ‘vindtunnel’ af udbud, mener han også umiddelbart, at det er en ‘lige lovligt centralistisk tilgang’, som kan vise sig ikke at være gearet til den hastige udvikling inden for PtX.

»Udviklingen på det her område er jo løbet fra alle forudsigelser, så umiddelbart kan jeg se en udfordring i at lægge sig fast på en alt for langsigtet udbygningsplan, som så også bliver determinerende for, hvor meget PtX der kommer,« siger han.

Brintchefen peger i stedet på, at det vigtigste sted at sætte ind for at stimulere udbygningen af VE er i forvaltningen af etableringstilladelse og miljøgodkendelser, samt håndtering af nabomodstand og naturhensyn, som i den seneste tid har fældet flere store energiinfrastukturprojekter.

»Det store spørgsmål er, om vi har den forvaltningsmæssige kapacitet til at behandle alt det her hurtigt nok, og det er jeg ret overbevist om, at vi ikke har. Jeg er ikke så bekymret for, at lysten til at sætte VE op ikke er der, men snarere om udviklerne kan få lov til at sætte det op, der gerne vil – når de vil,« siger han.",
,2021-09-30 00:00:00,En enkel fejl på energiøen kan sende Nordeuropa i sort,Ingeniøren,Link,"Energiøen i Nordsøen skal forbindes med resten af Europa via ny og uprøvet teknologi. Simuleringer viser, at der er brug for nye styringskoncepter, hvis man skal undgå, at en større fejl forplanter sig til resten af det europæiske elsystem.

Ny og uprøvet teknologi forstærker risikoen for, at en fejl på energiøen i Nordsøen kan forplante sig til resten af elnettet på kontinentet og potentielt lægge det meste af Nordeuropa i mørke.

Det viser simuleringer, som forskere på DTU har foretaget:

»Et traditionelt overvejende analogt elnet kan sammenlignes med et propelfly, der sagtens kan svæve lidt videre og lande, selv hvis en af motorerne går ud. Men et system baseret på flere forbindelser af højspændt jævnstrøm, der skal kobles sammen, er som et moderne jagerfly: Det kræver avanceret styring, og hvis den fejler, så falder flyet til jorden som en sten,« siger Jacob Østergaard, der er professor og centerleder ved DTU Elektro.

I en rapport, som DTU for nylig har udgivet i samarbejde med AAU, understregens alvoren yderligere:

""Der står meget på spil, når man skal drive en energiø på 10 GW: En fejl, der får 10 GW vindkraft i Nordsøen til at forsvinde fra elnettet, kan potentielt mørklægge hele det europæiske elnet.""

Udfordringen for energiøer handler om teknologien kaldet “multiterminal HVDC”. Det betyder grundlæggende, at energi fra vindmølleparkerne går til et vekselstrømsnet på selve øen. Her bliver det konverteret til HVDC (High-Voltage Direct Current) og fordelt til de lande, som forventes at blive koblet til energiøen, altså Danmark, Tyskland og Holland. I de enkelte lande vil konvertere så igen omdanne jævnstrøm til vekselstrøm med 50 Hz og sende energien ud i de nationale højspændingsnet.

Den type forbindelser har været på tegnebrættet i en årrække, og enkelte steder har man forberedt sig på at udbygge eksisterende forbindelser. Det gælder for eksempel i Skotland, hvor en ny HVDC-forbindelse, kaldet Caithness-Moray, er blevet dimensioneret, så den på længere sigt kan kobles til vindmølleparker på Shetlandsøerne.

I Danmark er den nye vindmøllepark på Kriegers Flak i Østersøen allerede forbundet til både Sjælland og Tyskland, og kan i dage med vindstille udnyttes til at transportere energi mellem de to lande. Men da elnettet på Sjælland og i Tyskland ikke kører synkront, skal vekselstrøm gennem et konverteranlæg i Tyskland. Anlægget kunne i fremtiden blive forbundet med Polen.

Roterende maskiner i fortidens elnet
Men elnettet på energiøen adskiller sig væsentligt fra den type elnet, som vi har kendt i omkring 100 år, hvor frekvensen bliver holdt på plads af store roterende generatorer på kraftværkerne.

I det danske net var den største elproducerende enhed før i tiden på 600-650 MW, og nettet skulle altså kunne klare, hvis den lige pludselig fik en fejl og måtte koble ud (det kunne også være en højspændingsforbindelse som koblede ud).

Stabiliteten i elnettet og evnen til at holde frekvensen på 50 Hz var afhængig af den inerti, der var i de generatorer, som fortsat kørte. De kunne nu få besked på at køre lidt op i omdrejninger, så frekvensen igen var 50 Hz.

Ingen inerti i konverter-systemet
Ude på Nordsøen er der ikke noget inerti, som danner en stabil frekvens, når først energien fra vindmøller er konverteret til DC. Hvis der på energiøen opstår en fejl i DC-koblingerne eller på forbindelserne til land, skal energien fra vindmøllerne hurtigt flyttes over på de andre forbindelser:

»Hvis jævnstrømsforbindelserne belastes tæt på deres maksimale kapacitet, så viser de simuleringer, vi har kørt, at der – hvis man ikke designer styringen på en ny måde - er mulighed for, at en fejl på en af HVDC-forbindelserne medfører, at systemet kollapser og ultimativt kan trække elnettet i Europa med ned.«

Udfordringen er, at der er behov for at få udviklet nye styringskoncepter til de komponenter, som indgår i det isolerede vekselstrømsnet på energiøen,« siger Jacob Østergaard.

En af udfordringerne er, at konverterne ikke kan bruge frekvensen fra en traditionel generator til at styre efter, hvis der sker en fejl - den skal dannes kunstigt af softwaren, der styrer konverterne på energiøen. Altså ligesom jagerflyet, der vil falde til jorden, fordi det ikke selv kan svæve videre, hvis motoren sætter ud.

En af løsningerne er nye såkaldte “droop-kontrolstrategier”, som Georgios S. Misyrisder, der er ph.d-studerende på DTU Elektro, har arbejdet med. I praksis går det ud på at sende et signal til de andre konvertere, der fortæller hvor meget og hvor hurtigt, de skal ændre deres overførsel af energi, hvis en dem er faldet ud:

»De kollaps i simuleringerne, vi har set, er kommet, når vi har kørt med kendte droops-strategier, hvor der ligger en fast indstilling af, hvor meget der skal reguleres op eller ned ved en given frekvensændring. Derfor skal vi sandsynligvis over i en nye type kaldet “adaptive droops”, hvor vi løbende tilpasser den enkelte konverters indstillinger til den aktuelle situation,« forklarer Georgios S. Misyrisder.

Det vil med andre ord betyde, at ændringerne i, hvor meget den enkelte konverter skal regulere effekten, afhænger af, hvor hårdt belastet den i forvejen er, forklarer Jacob Østergaard:

»På den måde kan vi fordele konsekvenserne af et udfald hensigtsmæssigt mellem forbindelserne, og en ustabilitet undgås,« siger han og understreger, at en simpel løsning på problemet ville være at overdimensionere hele systemet, både konvertere og jævnstrømskabler, men at det vil forøge omkostningerne væsentligt og dermed øge elprisen fra energiøen.

Energinet er optimistiske
Hos Energinet er man enige I, at problemstillingerne, som forskerne fremhæver, er vigtige og skal løses. Det siger senioringeniør og ekspert i netanalyse, Laurids Dall:

»Lige nu kender vi ikke alle svarene, der skal til for at gøre systemet sikkert og robust. Men vi samarbejder bredt med forskerne, teknologileverandører og systemansvarlige i Tyskland og Holland,« fortæller han.

Når det gælder dimensioneringskriterierne for udfald af største produktionsanlæg, så ligger den i Europa fast på 3 GW. Nettet skal altså kunne klare et udfald af en enhed på 3 GW, hvilket vil svare til den første vindmøllepark, der skal sættes i drift omkring 2030:

»Under alle omstændigheder skal vi inden for de næste tre år have udbudsmateriale klar til kommende leverandører, som sikrer, at vi får bygget en energiø, der lever op til vores kriterier,« siger Laurids Dall.

Derfor kigger man blandt andet til Tyskland, hvor der allerede er en del erfaringer med at tilslutte vindkraft-parker via HVDC og til Skotland og den ovenfor nævnte Caithness-Moray-linje.",
,2021-10-14 00:00:00,Minister igangsætter undersøgelser for en udvidelse af Energiø Bornholm,Ingeniøren,Link,"Energiø Bornholm skulle oprindeligt have 2 GW havvind, men Energinet efter pålæg fra klima-, energi- og forsyningsminister Dan Jørgensen (S) blevet pålagt at udvide forundersøgelsesområdet og kigge på mulighederne for at udvide energiøen med 1 GW mere, så den potentielt kommer til at have en kapacitet på 3 GW. Det fremgår af en pressemeddelelse fra Energinet, der yderligere oplyser, at en forudsætning for at have plads til mere havvind er, at grænsen rykkes ind til 15 kilometer fra kysten. Energinet modtog tilladelsen til at starte forundersøgelserne d. 22. juni 2021 og har derfor allerede skibe i søen for at undersøge havbund og miljøforhold i de områder, hvor det er politisk besluttet at opstille havvind.",
,2021-10-19 00:00:00,Ramt af blød bund: Fagfolk spår dårlige chancer for vigtigt havvind-projekt,Ingeniøren,Link,"Myndighederne skal med stor sandsynlighed se sig om efter en anden placering til én af Danmarks største havvindprojekter. Det vurderer en række eksperter ud fra de foreløbige forundersøgelser, der viser, at store dele af havbunden er meget blød.

Vores chance for at nå klimamålene i 2030 er under alvorligt pres samtidig med at forsyningssikkerheden med strøm i Østdanmark kan blive forværret. Det er scenariet, der tegner sig på baggrund af tekniske fagfolks vurdering af, at det bliver meget vanskeligt at realisere Danmarks hidtil største vindmøllepark, Hesselø Havvindmøllepark på op mod 1,2 GW. Havbunden i området er nemlig meget blød.

En række eksperter inden for geoteknik og havvindmøllefundamenter har på Ingeniørens og Ingeniørens søstermedie GridTechs opfordring taget et kig på de forundersøgelser af undergrunden i området nord for Hesselø, der foreløbigt er offentligt tilgængelige. De vurderer, at havmølleparken er i risikozonen for at blive aflyst på grund af blød havbund.

Udbuddet af Hesselø Havvindmøllepark blev i slutningen af juni pludselig sat på pause, efter fund af »blød ler-bund i særligt de øverste 20-30 meter under havbunden«, som Energistyrelsen dengang skrev i en pressemeddelelse.

I mellemtiden har styrelsen offentliggjort en foreløbig geoteknisk analyse, der illustrerer udfordringens omfang. Analysen er en såkaldt triaksial test af 80 udtagne boreprøver, der er hentet de steder på havbunden, hvor den bløde lertype er identificeret.

Testen måler på jordprøvernes styrke ved at komprimere dem i tre retninger, og resultaterne bekræfter, at den bløde bund rækker mindst 35 meter ned i undergrunden. De fleste af målingerne ligger i omegnen af 20-40 kiloPascal (kPa), men bør ifølge flere eksperter som minimum ligge mellem 100-200 kPa for at kunne bære et møllefundament.

»Det er meget lave værdier, man har fundet. Det fremgår, at man har taget boreprøver ned til 35 meter, uden at værdierne i plottet har taget et signifikant hop i den målte styrke. Et normalt vindmøllefundament vil gå ned til omkring 20-30 meter, men ud fra de her værdier vil der være meget, meget lidt støtte i denne dybde,« forklarer lektor ved DTU Byg’s sektion for geoteknik og geologi, Thomas Guldborg Petersen.

»Man ville formentlig skulle lave de her fundamenter væsentligt længere og skulle bruge væsentligt mere stål for at få det til at stå. Det vil jo være fordyrende, og med tanke på økonomien i havmølleprojekter er sandsynligheden lille for, at det ville komme på tale,« siger han.

Funderingspæle på over 100 meter
Havvindmøller funderes typisk med monopæle, som er tykke stålrør, der indlejres i havbunden og løfter selve møllen mindst 20 meter over havoverfladen. Forundersøgelserne har kortlagt havdybderne i området til mellem 24,7 og 33,5 meter.

Lægges dertil de minimum 35 meter blød bund, som ifølge eksperterne ikke vil bidrage med bæreevne, samt de yderligere 20-30 meter, fundamenterne skal drives ned i en bærende jordtype, vil monopælene som minimum skulle være mellem 99 og 108 meter lange.

Det er dog uklart, om undergrunden vil være fast nok til at bære umiddelbart under de 35 meter, der er udtaget boreprøver ned til.

»Der er langt ned til noget, der hedder fast fjeld i det her område. Men det er heller ikke det, man ville være ude efter. Det ville eksempelvis være en glacial aflejring, som eksempelvis moræne-materiale. Det ville være helt idéelt. Eller noget sand eller noget grus, som naturligt er kompakteret og vil være stabilt at bygge på,« siger Thomas Guldborg Petersen.

Han har ligeledes kastet et blik i den offentligt tilgængelige geofysiske undersøgelse, som netop er blevet offentliggjort af Energistyrelsen.

»Så vidt jeg umiddelbart kan se, er der større områder hvor de lerede, og dermed potentielt problematiske jordlag har tykkelser på op mod 100 meter eller mere. Der kan dog også være enkelte områder, hvor faste jordlag findes inden for en acceptabel dybde under havbunden,« siger han.

Mindre klyger mulige
Han understreger, at der ud fra oplysningerne i undersøgelserne er stor forskel på fastheden af bunden i området, hvilket bakkes op af Lars Vabbersgaard Andersen der er professor ved Institut for Ingeniørvidenskab, Aarhus Universitet.

»Der er helt sikkert steder på den her havbund, hvor man ikke kan stille vindmøller op, men der kan meget vel være mindre områder, hvor det ville være muligt at opstille mindre klynger af vindmøller. Om det så aerodynamisk og økonomisk giver mening at gøre, er en anden sag, men det kan jeg ikke vurdere,« siger Lars Vabbersgaard Andersen.

Andre eksperter, som GridTech/Ingeniøren har været i kontakt med, men som ikke vil udtale sig til citat, påpeger uafhængigt af hinanden, at de bløde bundforhold også vil gøre det meget svært at etablere midlertidige platforme, mens parken anlægges – såkaldte jack-ups. Det vil besværliggøre selve anlægsarbejdet betragteligt, lyder det.

Desuden vil kabler fra parken i praksis være frit svævende i den bløde bund, hvilket også ville være problematisk, ligesom eksperterne også flager en udfordring ved at etablere såkaldt scourbeskyttelse af fundamenterne.

Skærper mangel på grøn strøm
Det er endnu uklart, hvad den midlertidige standsning af udbuddet har af betydning for tidsplanen for vindmølleparken, der var sat til at gå i drift i 2027. Ifølge brancheorganisationen Wind Denmark kan det på nuværende tidspunkt betyde så meget som et års forsinkelse – hvis altså parken overhovedet kan realiseres.

Hvis parken må droppes er der udsigt til, at den danske mangel på grøn strøm frem mod 2030 bliver endnu mere udtalt, end den allerede er.

Der findes forskellige opgørelser, men senest har en beregning fra Wind Denmark opgjort den såkaldte VE-manko til mindst 45 TWh, hvis 2030-målet skal nås. Hesselø forventes, fuldt udbygget, at kunne levere knap 4,5 TWh årligt til den danske elforsyning.

Den store vindpark er desuden udset en vigtig rolle for den Østdanske elforsyningssikkerhed, som allerede nu er presset og dybt afhængig af at få tilført strøm via udlandskabler og under Storebælt.

Udbuddet sat på pause
Hos Energistyrelse erkender man, at resultaterne kan få betydning for om havmølleparken ved Hesselø overhovedet bliver til noget. Det skriver pressechef Ture Falbe-Hansen i en mail til Ingeniøren:

»Energistyrelsen har jo netop sat udbuddet for Hesselø Havvindmøllepark på pause, fordi Energinets foreløbige havbundsundersøgelser har konstateret blød ler-bund i store dele af området i særligt de øverste 20-30 meter under havbunden. Disse bundforhold kan medføre tekniske udfordringer for etableringen af parken, og der er derfor behov for yderligere analyser.«

Myndighederne har altså endnu ikke officielt droppet håbet om at realisere parken og har indkaldt aktørerne til en teknisk dialog om den bløde havbund senere på måneden:

»Det er derfor for tidligt at sige, om Hesselø Havvindmøllepark kan og vil blive realiseret, og hvad den nuværende pause kommer til at betyde for tidsplanen,« skriver Ture Falbe-Hansen

Samtidig har Energistyrelsen dog også indledt nye screeninger for alternative placeringer en havvindpark af Hesseløs størrelse. Derudover har klimaminister Dan Jørgensen (S) også pålagt Energinet at udvide forundersøgelsesområdet til Energiø Bornholm, hvor skibe netop nu er i gang med det indledende arbejde

Med udvidelsen betyder det, at møllernes opstillingsområde nu skal undersøges helt ind til 15 km fra kysten. Det skal give plads til at udvide energiøens kapacitet fra 2 GW til 3 GW, men det forudsætter også en ny politisk forhandling, da der er indskrevet et afstandskrav på minimum 20 km til kysten i aftalen bag øen.

Dertil kommer, at det eksisterende mølleområde ved Energiø Bornholm allerede er udfordret af en forestående udpegning af nye marine fuglebeskyttelsesområder, som Ingeniøren tidligere har afsløret. Et af de foreslåede fuglebeskyttelsesområder ligger klos op af energiøernes fastlagte mølleområder, og hvis det udpeges risikeres det, at end ikke de politisk besluttede 2 GW til energiøen kan realiseres.",
,2021-10-20 00:00:00,Regeringen tror på tonstung CO2-reduktion med PtX i 2030: »Det virker temmelig urealistisk«,Ingeniøren,Link,"I den nye rapport Klimaprogram 2021, anslår Energistyrelsen, at potentialet for at reducere udledningen af CO2 vha. PtX ligger på 9 mio. ton årligt. Men eksperter og energibranchen anser det for helt urealistisk

9 mio. ton CO2. Så stort er potentialet ved Power-to-X (PtX) i Danmark i forhold til et reduceret udslip af klimagassen allerede i 2030, lyder det fra regeringen i rapporten Klimaprogram 2021 fra Klima-, Energi- og Forsyningsministeriet. Udspillet, der indeholder 30 forskellige mulige reduktionsindsatser, bliver kaldt “en samlet køreplan for realiseringen af 70 pct.-målet i 2030”.

PtX er i det hele taget en af de teknologier som er nævnt allerflest gange i rapporten og konkret fremgår det, at PtX kan føre til en reduktion på cirka 1 mio. ton inden for erhverv og industri og cirka 8 mio. ton i transportsektoren i 2030, altså samlet 9 mio. ton.

Ingeniøren har hen over det sidste år løbende beskrevet, at med den planlagte udbygning med vindmøller, herunder også de kommende energiøer, vil der opstå mangel på grøn strøm, både til en øget elektrificering af samfundet generelt og til produktion af grønne brændstoffer via PtX.

Og netop derfor er flere eksperter helt uenige i regeringens vurdering af klimapotentiale ved PtX.

Hurtig hovedregning viser behov for 14 GW vind
Karsten Capion fra den grønne tænketank Concito, kan med en hurtig hovedregning (se boks) fastslå, at der i Danmark slet ikke vil være nok grøn el til at fremstille så meget brændstof via PtX, som der skal til for at opnå en reduktion på 9 mio. ton CO2:

»Hvis vi skal bruge den grønne strøm til at erstatte benzin og diesel i transporten, så skal vi installere 14 GW havvindmøller alene til dette formål. Oven i det skal vi have en tilsvarende mængde kulstof til at omdanne det til flydende brændsler og produktionsanlæg klar i 2030 - det virker temmelig urealistisk,« siger han.

14 GW svarer til seks gange den nuværende havvindmøllekapacitet i Danmark.

Alternativt kunne Danmark importere den grønne strøm fra Tyskland eller Norge, eller måske ligefrem importere færdigproduceret PtX-brændstoffer:

»Men mon ikke, at der i 2030 vil være konkurrence om både den grønne strøm og de færdige brændstoffer?« spørger han og understreger, at hvis dansk produceret PtX skal fylde så meget, så skal planlægningen af både PtX-anlæg og grøn strøm, i gang allerede i år eller senest næste år.

Højt sat i virkelighedens verden
Også i Dansk Energi vurderer man, at det tekniske potentiale som fremgår af Klimaprogram 2021, er sat meget højt. Det siger Martin Dam Wied, der er branchechef hos Dansk Energi, med særlig fokus på nye brændsler:

»Der er tale om et teoretisk potentiale på 9 mio. ton om året, men i virkelighedens verden er det højt sat. Realistisk tror vi kun, at vi kan nå op på 1,5 til 2 mio. ton og, hvis vi virkelig skal være ambitiøse, så kan man indregne skibe og fly og dermed måske nå omkring 3,5 mio. ton CO2 i 2030,« siger Martin Dam Wied og understreger, at det kræver en politiske vilje til at understøtte omstillingen af Danmarks andel af den internationale skibs- og flytrafik, da det ikke kan medregnes i de nationale CO2-regnskaber i dag.

Hos Ea Energianalyse, hvor man har specialiseret sig i modeller af energisystemet, står partner Hans-Henrik Lindboe også uforstående overfor, at reduktionspotentialet for PtX skal ligge på 9 mio. ton i 2030:

»Vi kan hurtigt blive enige om, at det er helt urealistisk, da det ville kræve, at al brændstof til transport i Danmark blev grøn allerede i 2030. Det er slet ikke en klog PtX strategi. Man kan selvfølgelig forestille sig, at man købte en stor del af de grønne brændstoffer i udlandet, men mon ikke, at der generelt bliver rift om den grønne el?« siger han og anser det for mere realistisk, at PtX vil kunne bidrage med 1 til 1,5 mio. ton reduktion om året i 2030.

Hvad der er teknisk muligt
I en mail til Ingeniøren skriver Energistyrelsen, der står bag beregningerne i Klimaprogram 2021 og et notat om de tekniske reduktionspotentialer for CO2 i 2030, at de 9 mio. ton CO2 “dækker over den teknisk muligt realiserbare reduktion i 2030 ved de enkelte teknologier under hensyntagen til tidsmæssige og tekniske begrænsninger”

I notatet understreger Energistyrelsen endvidere at “det formentlig i praksis ikke vil være muligt at iværksætte tiltag, der sikrer en fuld opfyldelse af de angivne potentialer.”",
,2021-10-24 00:00:00,Forsinket udbygning: Energiøerne er det eneste rigtige – på det helt forkerte tidspunkt,Ingeniøren,Link,"Danmark vil opføre verdens første energiøer i Nordsøen og på Bornholm. Dermed går havvindens hjemland forrest i næste fase af teknologiens evolution, men spænder samtidig ben for havvinden selv.

Energi forsinket udbygning

Da den nyslåede socialdemokratiske regering i slutningen af juni 2019 sammen med sine støttepartier udgav det såkaldte forståelsespapir, var det store slagnummer, at Danmark ved lov skulle forpligte sig til at reducere sin udledning af drivhusgasser i 2030 med 70 procent i forhold til niveauet i 1990.

Imidlertid indeholdt det 19 sider lange dokument også en ­underspillet, men mindst lige så udfordrende ambition. I en enkelt sætning blev det dengang lidet kendte havvind-­koncept en ‘energiø’ for første gang introduceret i dansk politik:

»(Klimahandlingsplanen skal) afsøge muligheden for, at Danmark senest i 2030 bygger den første energiø med minimum 10 GW tilkoblet,« fremgik det af dokumentet.

At både målsætningen og mega-­infrastrukturprojektet havde samme deadline – 2030 – var bestemt ingen tilfældighed, og da politikerne et år senere vedtog både klimaloven og indgik klimaaftalen for energi og industri, var de to ambitioners skæbnefællesskab beseglet.

I mellemtiden er energiøen blevet halveret i kapacitet og fordoblet i antal, således at staten nu satser på at bygge en kunstig ø i Nordsøen med 3 GW tilkoblet samt havvindmølleparker på samlet 2 GW ved en energiø, der skal ligge på Bornholm.

Endnu vigtigere har tidsrammen forskubbet sig, sådan at størstedelen af energiøernes grønne strøm først vil flyde i land i 2033 – tre år for sent i forhold til deadline for det lovfæstede 70 procentsmål, som det ifølge flere scenarieberegninger kræver meget mere grøn strøm at nå.

En prop i udbygningen på havet
Da energiøerne blev endeligt aftalt med klimaaftalen for energi og indu­stri, besluttede politikerne at lade de nye ø-projekter annektere den ene af tre tidligere besluttede havvindmølleparker på mindst 800 MW.

Da samme forligskreds godt et halvt år senere med en delaftale om energiøerne udskød det meste af øernes kapacitet til den anden side af 2030, havde de to aftaler de facto formindsket den ellers planlagte udbygning af havvind i dette årti, hvilket kunne aflæses i statens ­seneste klimafremskrivning, der måler på effekten af den førte politik.

Staten har altså nu kun to store havvindprojekter på vej inden tidsfristen i 2030: Thor og Hesselø, på hver op mod 1 GW. Det er uklart, om der kommer flere inden da.

Særligt fordi forligskredsen bag energiøerne har sat sig selv i lidt af en klemme ved at betinge projekterne af, at de skal være rentable. Det forudsætter en relativt høj afregningspris for den fremtidige havvindmøllestrøm, og det har den uhensigtsmæssige effekt, at staten nu ikke har interesse i at åbne for havvindmølleparker, der kan opføres og tilsluttes før energiøerne.

Et eksempel: Da et borgerdrevet havvind-projekt på 100 MW tilbage i oktober sidste år ønskede dispensation til at opstille vindmøller i et lille hjørne af det område, staten havde reserveret til Energiø Bornholm, afviste Klima-, Energi- og Forsyningsministeriet blandt andet med dette argument:

»En udbygning med mere havvind, end hvad der allerede er plan- lagt af staten, vil alt andet lige føre til en reduktion i elpriserne og dermed forringe rentabiliteten for alle øvrige elproducenter, herunder de besluttede energiøer.«

Beregninger fra Cowi har da også vist, at energiøernes havvindmøller vil være pressede i konkurrencen med konventionelle havvindparker, der kan producere grøn strøm seks til ni øre billigere pr. kWh.

Staten er enerådig på havet
Når det kommer til udbygning af vedvarende energi på havet er staten fortsat ganske enerådig. Den sidder således fortsat på en række reservationer af gode arealer, der blev foretaget for år tilbage af frygt for hamstring blandt ivrige private havvind-udviklere.

Lykkes det alligevel en udvikler at finde et egnet areal, der ikke er statsligt reserveret, er det muligt gennem den såkaldte åben dør-­ordning for havvind at ansøge myndighederne om etablerings­tilladse udenom statslige udbud.

Men kort før sommerferien ­besluttede regeringen sammen med Folketinget at indskrænke ordningen betragteligt ved at indføre en grænse for mulige projekter på maksimalt 15 km fra kysten.

Hvorfor så energiøer?
Blandt fagfolk har energiøerne både fortalere og indædte modstandere. Kritikken bunder typisk i en grundlæggende uenighed om, hvorvidt prioriteringen af storskala havvind er den rigtige, når vedvarende energi kan opstilles langt billigere på land.

Men blandt dem, der køber præmissen om havvindparker som fremtidens bærende kraftværker, synes konsensus at være, at energi­øerne er det eneste rigtige for at iværksætte næste stadie i teknologiens evolution: opskalering.

Nogen, der i hvert fald har købt præmissen, er EU-Kommissionen, der ser havvind som »en central komponent i Europas energisystem«. Frem mod 2050 sigter det overstatslige organ således til, at udbygningen af den samlede europæiske kapacitet når 300 GW i 2050, heraf 180 GW i Nordsøen.

Det er omtrent 25 gange mere end den eksisterende kapacitet og foreskriver en helt anden tilgang til havvindudbygning, hvor man frem for at tænke fra projekt til projekt begynder at tænke parkerne i sammenhæng, også på tværs af lande.

Med så stor en oprustning bliver det nødvendigt at søge længere væk fra kysten, hvilket nødvendiggør, at ilandføringen af strømmen sker via dyre jævnstrømskabler. Det er her, konceptet med energiøer som opsamlingspunkter og fordelings­centraler begynder at give mening.

Øerne bringer nettilslutningen ud i nærheden af møllerne og giver bedre økonomi i de dyre jævn­strøms­kabler fra øen og ind til land, fordi de både agerer ilandføring og elhandelskabler mellem landene.

På længere sigt er det planen, at flere øer i Nordsøen kommer til, som forbindes indbyrdes og giver langt større afsætningsmuligheder for vindmøllestrømmen.

Energinet har tidligere vurderet, at en storskalaudbygning af adskillige energiøer i Nordsøen vil kunne gøres 30 procent billigere frem for ‘business as usual’, hvor hver enkelt vindpark har egen nettilslutning.

Det er altså, når blikket løftes fra Danmark og vores klimamål, at energiø-konceptet for alvor giver mening. Med EU’s politiske storsatsning på havvind, vil fortalere endda mene, at de er strengt nødvendige.

Problemet er, at politikernes stædige insisteren på økonomisk bæredygtige energiøer synes at udgøre en prop i udbygningen af mere havvind. Paradoksalt nok på et tidspunkt, hvor de politiske målsætninger skriger på netop det.",
,2021-11-12 00:00:00,Underskud af grøn strøm: Danmarks VE-udbygning er på katastrofekurs,Ingeniøren,Link,"Den massive ­elektrificering risikerer at basere sig på strøm fra udlandet. Det ­bliver både dyrt og kulsort, advarer eksperter.

Energi Underskud af grøn strøm kan blive endnu større end antaget

Ved Veldbæk Industrivej syd for Esbjerg ligger en 11 hektar stor grund, som skal rumme det hidtil største annoncerede power-to-x-projekt i Europa med en elektrolysekapacitet på 1,2 GW.

Den kæmpestore brintfabrik, som vil trække strøm svarende til produk­tionen fra halvanden af nutidens allerstørste havvindmølleparker, bliver opført af schweiziske H2 Energy, der forventer at være fuldt oppe at køre i 2025.

Hvis altså vel at mærke selskabet kan skaffe nok grøn strøm.

For selvom det var Udenrigsmini­steriets handelskontor, der sidste år trak milliardinvesteringen til landet, tyder intet lige nu på, at Danmark også vil kunne levere den tilstrækkelige VE-kapacitet.

H2 Energys direktør, ­ingeniøren Clifford zur Nieden, er en optimis­tisk mand, og han vil købe den grønne strøm via såkaldte PPA-strøm­kontrakter i en hidtil helt uhørt størrelsesorden.

Men han er også pinefuldt klar over, at Danmark som resten af Europa er langt bagud med udbygningen af sol- og vindkraft i de nødvendige mængder.

»Fra et energiperspektiv er der brug for en acceleration. Man taler om energiøer efter 2030. Nej. Det skal gøres nu. Og hvorfor bygge vindmølleparker på 1 GW, når du kan bygge dem på 10 GW? Vi skal i gang – der er ingen grund til at vente,« siger Clifford zur Nieden.

Udfordringen bliver ikke ­mindre af, at H2 Energy langtfra står alene. En opgørelse viser, at der ­herhjemme nu samlet er ­annonceret planer om power-to-x-projekter med en elektrolysekapacitet på over 6 GW før 2030.

Hvis alle projekterne realiseres som udmeldt, kan power-to-x- fabrikkerne forbruge så meget som den årlige elproduktion fra knap syv havvindmølleparker på 1 GW i 2030. Mere end 85 procent af det samlede nuværende danske elforbrug.

Så stor en elektrolysekapacitet overstiger langt, hvad Danmark skal bruge til at nå 2030-målet. Ikke desto mindre ligger planerne allerede og truer med at gøre manglen på grøn strøm endnu mere udtalt.

For selv med en langt mindre udbygning kommer vi i forvejen til at mangle mellem 7 og 15 TWh grøn strøm i 2030, hvis 70 procentsmålet skal nås, viser beregninger for Ingeniøren fra konsulentvirksomheden Ea Energianalyse samt brancheorganisationerne Wind Denmark og Dansk Energi.

2030-sejr på sort baggrund
Resultatet kan blive det paradok­sale, at danske elbiler eller brintlastbiler kører på kulsort tysk energi i 2030, mens Danmark fejrer at have nået 70-procentmålet. I klimaregnskabet tæller nemlig kun de danske udledninger.

»Så hjælper vores nabolande os med at opnå vores mål, og vi ved ikke, om det, vi importerer, er grøn eller sort strøm,« lyder det fra medlem af Klimarådet, profes­sor emeritus i energiøkonomi ved DTU Wind Energy Poul Erik Morthorst.

Ofte vil der være en del sort strøm i den strøm, vi importerer, lyder det fra Klimarådets energiekspert. Det samme siger senioranalytiker hos den grønne tænketank Concito, Karsten Capion:

»Elmæssigt hænger hele Europa jo sammen, og ulti­mativt vil konsekvensen ved et underudbud af VE i Danmark være, at nogen et eller andet sted fyrer op for et kraftværk for at dække hullet. I og med at Danmark er blandt de lande, der er bedst stillede i forhold til at udbygge VE-kapaciteten, må det antages, at en dansk underudbygning giver anledning til flere fossile brændsler i udlandet,« siger han.

Hans Henrik Lindboe, partner i Ea Energianalyse, kalder det en »kata­strofekurs«, at politikerne har sat fuld fart på elektrificeringen, men ikke på udbygningen af mere grøn elproduktionskapacitet.

For ud over at medføre, at vores sorte samvittighed skubbes til nabo­landene, vil de tilhørende høje elpriser give genlyd.

»Skrækscenariet er, at industrien, fjernvarmen og erhvervslivet bredt set sætter spørgsmålstegn ved, om der vil være grøn strøm nok. Derfra kan der brede sig en fortælling om, at elektrificering ikke er godt for hverken forretningen eller den grønne profil. Sker det, vil elektrificeringen – og dermed den grønne omstilling – gå i stå,« siger han.

Ea Energianalyse, som nyder stor troværdighed i energibranchen, har leveret den mest pessimistiske vurdering af VE-kapacitet til Ingeniøren. Rådgivningsvirksomheden forudsiger en en mangel på 15,2 TWh grøn strøm i 2030, blandt andet grundet nye regler, som gør det dyrere at tilslutte solcelleanlæg og landvind. Samtidig tør konsulenthuset kun regne med en halv Hesselø Havvindmøllepark. Projektet er plaget af meget svære bundforhold.

Inklusive biomassefyrede kraftværker vil vi ifølge Ea nå en VE-­kapacitet på 53 TWh i 2030, mens 70 procentsmålet ifølge Ea Energianalyse forudsætter et elforbrug på 68,2 TWh. I dag er det samlede elforbrug 35 TWh.

Wind Denmark og Dansk Energi anslår et næsten enslydende elforbrug, men er mere optimistiske med VE-udbygningen. Her ender manglen på grøn strøm på henholdsvis 13,1 TWh og 7 TWh.

Power-to-x kan forværre manko
Tallene fra alle tre baserer sig på en konservativ PtX-udbygning på to-tre GW, hvor der er annonceret projekter på mere end seks GW samlet.

Men reelt burde vi kunne give den langt mere gas med de ­grønne brændstoffer, når nu vi sidder på dét, der ifølge flere eksperter og branchefolk er Europas bedste potentiale for at bygge havvind.

»Skandinavien har nogle natur­givne ressourcer i form af store vind- og vandkraftpotentialer. Det, kombineret med en tynd befolkning på en stor geografi, taler for, at Skandinavien skal blive nettoeksportør af grøn strøm og grønne brændsler ned til ­Centraleuropa, hvor de her forudsætninger er ­lige omvendt,« siger politisk chef i Wind Denmark, Martin Risum Bøndergaard.

Da EU tidligere på året vedtog et nyt klimamål på minimum 55 procent CO2-reduktion i 2030, satte det samtidig elektrificering øverst på hele kontinentets dagsorden. Den kommende efterspørgsel på grøn el syd for grænsen bør derfor anspore til en overudbygning af VE i Danmark, snarere end underudbygning.

Men som det fremgår af Energistyrelsens udmelding her på ­siderne, er der ikke noget mål for dansk VE-kapacitet i 2030. Wind Denmark efterlyser derfor klarhed.",
,2021-11-13 00:00:00,Så må vi importere: Klimaministeren afviser at lægge sig fast på VE-andel i 2030,Ingeniøren,Link,"Ifølge beregninger for Ingeniøren er der udsigt til stor mangel på grøn strøm til den nødvendige elektrificering for at nå 70-procents-reduktionsmålet.

Regeringen vil ikke lægge sig fast på, at al den strøm, vi skal bruge for at nå klimamålet i 2030 – eller bare for eksempel 90 procent af den – skal komme fra grønne danske strømkilder.

Sådan lyder det i et skriftligt svar til Ingeniøren, efter at vi fredag kunne fortælle, at Danmark lige nu ser ud til at nå 70-procents reduktionsmålet med en netto-strømimport på mellem syv og 15,4 TWh – svarende til mellem halvanden og tre en halv af de helt store kommende havvindmølleparker.

Mankoen er udregnet af Ea Energianalyse, Wind Denmark og Dansk Energi, og kan blive endnu større, hvis havvindmølleparken Hesselø må droppes grundet blød bund, eller hvis udbygningen af sol- og landvindmøller – som noget tyder på – går langsommere end forventet.

Ikke mindst indeholder den kun to-tre GW elektrolysekapacitet til power-to-x, selvom der er annonceret projekter svarende til seks GW før 2030.

Det tager seks til otte år at bygge en ny havvindemøllepark, så kun meget hurtig handling kan få Danmark i mål til tiden.

Derfor har brancheorganisationerne på energiområdet enstemmigt råbt efter en særskilt VE-strategi, der opstiller klare mål for Danmarks VE-udbygning frem mod 2030 og videre endnu. Men det er ministeren umiddelbart ikke klar på at forpligte sig til.

»Jeg vil ikke nu lægge mig fast på en bestemt andel af grøn strøm i 2030, men det er klart, at vi følger udviklingen tæt og træffer de nødvendige politiske beslutninger for at sikre, at vi har en tilstrækkelig mængde grøn strøm i 2030 til at nå vores klimamål,« lyder det i et skriftligt svar fra klimaminister Dan Jørgensen.

Minister: Intet mål om selvforsyning
I 2030 vil det sidste danske kulkraftværk være udfaset, og derfor vil der – bortset fra reserve- og spidslastkapacitet – kun være grøn strømproduktion herhjemme. Er der ikke nok til at opfylde efterspørgslen, skal vi importere.

Og Ingeniørens kilder peger på, at dele af den strøm med al sandsynlighed vil være sort – eksempelvis fra tyske kulkraftværker.

Men tysk udledning er ikke med i det danske CO2-regnskab. Dermed kan vi stå i den paradoksale situation, at vi kan fejre opnåelsen af 2030-klimamålet ved at skubbe udledningen til udlandet.

»Selvfølgelig betyder det noget, om vi klarer det selv eller belaster andre landes klimamål med en nettoimport af el. Vi kan dårligt påstå at være foregangsland, som klimaloven jo siger, vi skal være, hvis vi ikke kan håndtere vores egen grønne elproduktion,« siger medlem af Klimarådet Poul Erik Morthorst.

Men ifølge Dan Jørgensen er en importsituation i 2030 i tråd med klimaloven. Reduktionsmålet ligger fast, men der er ikke en målsætning om, hvornår Danmark skal være 100 procent selvforsynende med grøn strøm. Tværtimod lægger ministeren vægt på øget udveksling af strøm med landene omkring os.

»Ja, vi overholder klimaloven, så længe vi kan opfylde klimamålene. Det afgørende er, at vi har den nødvendige mængde grønne strøm i systemet til at nå de mål. Derfor har vi blandt andet fokus på et velintegreret elmarked med vores nabolande, så Danmark kan importere og eksportere strøm og dermed sikre, at der altid er strøm i kontakten uanset vores vejrforhold herhjemme,« siger han.

Lover nyt VE-udspil til næste år
I sine svar til Ingeniøren henviser han til, at Folketinget har vedtaget beslutninger, »der isoleret set fører til knap en tredobling af den nuværende kapacitet, alene når det kommer til grøn strøm fra havvind«.

Her referer ministeren dog til energiøerne, som netop ikke står fuld udbyggede inden klimadeadlinen i 2030.

Han peger også på, at Energistyrelsen har fremskrevet, at vi er 97 procent selvforsynende med grøn strøm i 2030. Det er dog såkaldt ‘frozen policy’ – en fremskrivning på baggrund af allerede vedtagen lovgivning og VE-udbygning.

Men den medtager ikke kommende initiativer og love, som skal sikre den nødvendige elektrificering for at nå 2030-målet, endsige den strømhungrende produktion af grønne brændstoffer.

Her er det værd at bemærke, at regeringen selv har regnet sig frem til et fortsat stort potentiale for elektrificering, som de hidtidige tiltag ikke berører. I alt kan der findes CO2-reduktioner på godt 6 mio. ton CO2 ved yderligere elektrificering end den allerede vedtagne, men det fører også til et merforbrug af el på 8,8 TWh, eller hvad der svarer til 1,7 GW ekstra havvindkapacitet, viser regeringens egne beregninger.

»Flere fremskrivninger peger på, at vi får brug for endnu mere vedvarende energi, men det er svært at spå om det præcise, fremtidige behov. Det vil blandt andet afhænge af hvor meget grøn strøm, der skal bruges til for eksempel power-to-x, som jeg ser frem til at forhandle med Folketingets partier,« lyder det fra klimaministeren, som dog antyder nye annonceringer af VE-projekter efter nytår.

»Som det også fremgår af vores grønne køreplan, præsenterer regeringen i det nye år et udspil til en grøn energi- og forsyningssektor, der blandt andet skal understøtte sektorens fortsatte udvikling og bidrag til den grønne omstilling,« tilføjer Dan Jørgensen.

Klimarådet afviser nettostrømimport i 2030
Imens Klimaministeriet og Energistyrelsen ikke mener at kunne regne på en VE-manko, har de tre centrale aktører, som leverede tal til Ingeniøren, ikke haft de samme problemer.

De er stort set enige om det strømbehov der bliver, når 2030-målet er nået. Det bliver på omkring 70 TWh, hvilket er dobbelt så meget som nutidens elforbrug på 35 TWh.

PÅ VE-udbygningssiden er der dog mindre enighed om den nære fremtid. Her er særligt Ea Energianalyse pessimistisk, da man kun kalkulerer med halvdelen af den ventede kapacitet fra Hesselø Havvindmøllepark på grund af den bløde havbund, som har ført til yderligere undersøgelser. Man forventer også langsommere udbygning af sol og landvind, blandt andet på grund af kommende regler for betaling af nettilslutning, indført under Dan Jørgensen.

En VE-manko i Danmark, som har nogle af Europas bedste vilkår fra havvind, er særligt kritisk, fordi det bliver endnu sværere at sikre grøn strøm syd for grænsen.

»Problemet er, at landene omkring os er i gang med samme elektrificering, og især syd for os er VE-potentialet begrænset. Derfor er det uholdbart at forlade sig på en strategi, hvor vi importerer strøm,« siger branchechef for VE i Dansk Energi, Kristine Grunnet.

Klimarådet, som er regeringens klimavagthund og -rådgiver, er nu begyndt at lave sin egen analyse af VE-mankoen herhjemme i 2030. Her mener man at Danmarks status som nettoimportør af strøm bør være slut i 2030",
,2021-11-15 00:00:00,Opposition og støttepartier presser regeringen: Vi SKAL være selvforsynende med VE-strøm,Ingeniøren,Link,"70-procentmålet må ikke nås ved import af sort strøm. ""Klodshans"" kalder Venstre den nuværende situation..

Mens regeringen vil se tiden an, når det gælder VE-udbygning, er tonen en helt anden fra Enhedslisten, De Radikale, Konservative og Venstre, som vil se handling nu.

Reaktionerne kommer, efter at Ingeniøren fredag kunne fortælle, at Danmark kommer til at mangle strøm svarende til mellem halvanden og tre en halv af fremtidens helt store vindmølleparker i 2030.

Beregningerne kommer fra Ea Energianalyse, Wind Denmark og Dansk Energi, hvor vi bad organisationerne på den ene side at analysere, hvor meget strøm der skal til for at nå 2030-målet - og på den anden side sammenholde det tal med den forventede udbygning af dansk strømproduktion.

Resultatet er alarmerende, lyder det fra den konservative energiordfører, Katarina Ammitzbøll, som er lodret uenig med klimaminister Dan Jørgensen (S), når han mener at vi stadig kan basere os på strømimport til den tid.

»Jeg synes ikke, vi kan have nettoimport af strøm i 2030. Med den fordelagtige position, Danmark ligger i, burde vi kunne klare os med vores egen produktion af vedvarende energi,« siger den konservative energiordfører.

Kræver national VE-strategi
Dermed er hun enig med Klimarådet, som er lovfæstet vagthund for den grønne omstilling. Her ser man ikke, at Danmark kan være både nettostrømimportør og foregangsland på samme tid.

Og hendes tolkning svarer også til både branchens og for eksempel Ea Energianalyses vurdering, at klimaloven forudsætter, at vi er selvforsynende med strøm.

Alternativet er nemlig at købe den strøm, som er i markedet – altså import, deriblandt fra tyske kulkraftværker.

Tysk udledning er ikke med i det danske klimaregnskab. Men klimagasser kender ingen grænser. Dermed bliver opnåelsen af 2030-målet en papirøvelse – ikke en reel reduktion.

»Det her er virkelig problematisk og kritisabelt. Og jeg har det dårligt med det. Jeg er på vej hjem fra COP26, hvor folk læser vores mål om at være foregangsland. Men der har ikke været nogen strategi om, hvordan vi skal nå det mål,« siger energiordføreren, da Ingeniøren ringer fredag.

»Vi har stillet et beslutningsforslag, som vi håber, der er opbakning til, om, at vi må have en national strategi om produktion af vedvarende energi. For hvis man ikke sætter mål for, hvor meget der skal produceres, og hvor det skal produceres, kommer vi jo slet ikke i gang,« siger hun.

Radikale: Nødvendig VE-udbygning er et ""krav""
Lige på den modsatte side af midterlinjen i dansk politik, er regeringens støtteparti De Radikale helt enige. Danmark kan ikke påstå at være i mål med 70 procent CO2-reduktion i 2030, hvis vi samtidig er nettoimportør af strøm, lyder det.

»Vi er helt enige i, at der er en VE-manko, og at vi er nødt til at bygge, hvad der svarer til cirka otte GW havvind inden 2030. Vi ønsker ikke at importere strøm for at lave brint. Det ville være skørt,« siger energiordfører Rasmus Helveg Petersen.

De Radikale vil have udvidet eksisterende projekter for at nå dertil. Lægge en GW til Bornholm Energiø, lægge mere på Thor og Kriegers Flak og forsøge at hjælpe Hesselø-projektet - som står på bogstaveligt talt gyngende grund - bedst muligt igennem. Resten skal hentes fra landvind og sol.

»Vi skal stadigvæk være en del af et fuldstændigt åbent elmarked, og jeg har det fint med at udveksle med nordmændene, så vi får vandstrøm og de får vindmøllestrøm engang imellem. Danmark er ikke en energiø. Men vi skal have en samlet genereringskapacitet, som svarer til vores behov,« siger han.

Energiordføreren understreger at det skal gå hurtigt med at komme i gang. Og han rasler også med sablen over for regeringen, selv om han ikke helt vil uddybe, hvori ultimatummet består.

»Vi må starte med at argumentere vores sag overbevisende. Og ellers må vi stille VE-udbygning som betingelse, hvis det ikke virker. Et krav. Vi kan ikke klare det uden, så for os er det et vigtigt krav,« siger Rasmus Helveg Petersen.

Venstre afviser at medvirke til CO2-lækage
Også Venstre presser hårdt på for handling på VE-udbygningen. Her vil energiordfører Carsten Kissmeyer godt nok gerne have et par forbehold med, når han bliver spurgt om vi skal være selvforsynende i 2030. Han har nemlig ikke klappet linjen helt af med partigruppen.

Men bundlinjen er den samme. 70-procentsreduktion i 2030 må ikke opnås på bekostning af kulstoflækage til udlandet.

»Det er i hvert fald ikke under den forudsætning, vi har sagt ja til de 70 procent. Vi ønsker ikke i Venstre at lave en grøn omstilling, hvor vi skaber lækage i andre lande. Her spiller VE-andelen en afgørende rolle, og leverer vi ikke på det, leverer vi dybest set ikke på vores målsætning,« siger Carsten Kissmeyer.

Han peger, som også den konservative ordfører gør, på, at Power-to-X (PtX) gør problematikken endnu mere hastende.

Imens beregningerne for Ingeniøren alene indeholder to-tre GW afsat til elektrolyse, er der reelt annonceret projekter svarende til seks GW herhjemme frem mod 2030.

Og der er kæmpe energitab ved at konvertere strøm til brint og videre.

»Det er lidt til Klodshans, hvis alle de PtX-projekter ender med at køre på kulkraft. Det ville være dumt,« siger han.

Alt for mange hindringer for udbygning
De tre ordførere er alle optagede af administrative hindringer ved opsætningen af nye VE-kilder – det være sig solceller, landvind eller de helt store havvindmølleparker, hvor for eksempel Omø nu står stille på grund af en mulig udpegning af nye fuglebeskyttelsesområder.

Den mulige udpegning kom dog først på bordet i 11. time, da etableringstilladelsen til den op mod 320 MW store havvindmøllepark var under behandling og efter otte års projektudvikling.

Venstres ordfører peger for eksempel på, at resortministerierne – henholdsvis klimaministeriet og miljøministeriet – i dette tilfælde kunne have arbejdet parallelt og koordineret langt bedre, og måske dermed havde vundet noget tid.

Han vil også have strømlinet samspillet mellem udbygning og klageprocesser, så længe det ikke går ud over miljøhensynet.

På den anden side af det politiske spektrum vil Enhedslistens energiordfører Søren Egge Rasmussen også have smidiggjort beslutningsprocesser.

Han peger på flere steder, hvor han ligefrem mener systemet modarbejder sig selv – for eksempel når det angår solcelleudbygning, hvor modsatrettede interesser forhindrer at flade tage udnyttes.

»Vi er endt i en situation, hvor vi ikke udnytter de flade tage til solceller, fordi det åbenbart er mere rentabelt at gøre det på nogle store landbrugsarealer. Det er jo tosset. Der er sikkert hensyn til nogle statslige indtægter, som forhindrer at vi får fremmet det, fordi firmaerne bag får strøm uden afgifter. Men billedet er, at der er nogle veje, som ender blindt lige nu, men kan åbnes,« siger han.

Enhedslisten: 2030 målet skal revurderes
Som sine borgerlige kolleger ser han ikke, at Danmark rimeligvis kan påstå at have nået 2030-målet, hvis det sker på bekostning af for eksempel det tyske CO2-regnskab.

»Det er vigtigt, at vi kan dække vores forbrug med vedvarende energi og får fart på opstillingen af vindmøller og solceller. Der er for mange ting, der går langsomt,« siger Søren Egge Rasmussen.

Enhedslisten vil dog gå endnu videre til værks. Som de øvrige ordførere fanger Ingeniøren energiordføreren til FN-klimatopmøde i Skotland, hvor Folketingsudvalget er rejst hen.

Og både han og de øvrige er påvirkede af den presserende dagsorden, de her har fået helt ind på livet.

»Jeg mener sådan set, at vi er nødt til at revurdere 70 procentsmålsætningen, for ellers kan vi ikke overholde Parisaftalen. Vi skal måske op på 78 procent. Og så får vi for alvor brug for endnu mere vedvarende energi. Og vi kan jo langt mere end vi gør lige nu,« siger Enhedslistens energiordfører.

Imens blandt andet Klimarådet vurderer, at klimaloven forudsætter at Danmark producerer al sin egen strøm i 2030, afviser Dan Jørgensen i en skriftlig kommentar til Ingeniøren, at det er et krav.

Han vil heller ikke sætte tal på, hvilken selvforsyningsgrad Danmark skal have i 2030.

»Jeg vil ikke nu lægge mig fast på en bestemt andel af grøn strøm i 2030, men det er klart, at vi følger udviklingen tæt og træffer de nødvendige politiske beslutninger for at sikre, at vi har en tilstrækkelig mængde grøn strøm i 2030 til at nå vores klimamål,« lyder det i et skriftligt svar fra klimaminister Dan Jørgensen.",
,2021-11-16 00:00:00,Energistyrelsen: 2030-deadline er ikke ensbetydende med 100 procent grøn strøm,Ingeniøren,Link,"Styrelsen afviser at kunne regne på en VE-manko i 2030. For som ministeren vil styrelsen slet ikke lægge sig fast på, hvor stor en del af strømforbruget vi selv skal producere.

Energistyrelsen, der har ansvaret for den danske energi­forsyning, ved ikke, hvor meget grøn strøm vi kommer til at mangle i 2030, for hidtil er der slet ikke opstillet et mål for, hvor stor en grøn energiproduktion Danmark skal have til den tid.

Og i styrelsens optik er 2030 i øvrigt slet ikke deadline for at være selvforsynende med den vedvarende energi, som elektrificering og regeringens store klimahåb, power-to-x, kræver, lyder det fra lederen af Energistyrelsens Center for Systemanalyse, kontorchef Mikkel Sørensen.

»Vi har ikke en konkret beregning i forhold til VE-strøm i 2030. Vi har nogle eksempler i forhold til klimamålsætninger. Men de kan ikke nødvendigvis overføres en til en i forhold til grøn strøm. For der er ikke nogen målsætninger for mængden af VE-strøm i 2030,« siger han.

Tre centrale aktører har ellers ikke haft samme problemer, da Ingeniøren bad dem beregne, hvor meget strøm vi kommer til at mangle, hvis vi skal nå i mål med 70-procents-reduktionen. Det er i størrelsesordenen 7-15 TWh.

Men styrelsen mangler forudsætningerne til regnestykket. Skal udregningen gå på ‘frozen policy’ – altså energibehovet til det, som allerede er besluttet? Eller skal den forudse politiske beslutninger til opfyldelsen af 2030-målet?

Og hvad med ny politik, hvor Danmarks vindmøller også skal begrænse global CO2-udledning, for eksempel ved at levere energi til eksport af grønne brændstoffer eller det stigende antal datacentre, der leverer ydelser langt ud over Danmarks grænser?

»Var der for eksempel en målsætning om at vi skulle have en VE-andel, som svarer til 100 procent af det danske elforbrug, kunne man regne på det. Men sådan en målsætning er der ikke. Og VE-strøm kan også være til meget andet – eksport eller nye ting, man ønsker at fremme, for eksempel power-to-x, som kan trække meget grøn strøm. Den balance er meget afgørende for, hvad forbruget er på dansk grund,« siger han.

Ingen VE-deadline i 2030
Dermed er Energistyrelsen helt på linje med sin minister, som siger: »Jeg vil ikke nu lægge mig fast på en bestemt andel af grøn strøm i 2030« – og dermed heller ikke kan sige, hvor mange vindmøller og solceller der skal opstilles for at komme i mål.

2030-mål med sort slagside
Resultater af beregninger fra tre centrale aktører i den grønne omstilling – vist her på opslaget – afslører en markant mangel på vedvarende energi i 2030. Det vil ikke forhindre os i at nå reduktionsmålet for CO2. Men i praksis vil sidste skive i fremtidens energilagkage ofte være kulsort.

Når vi mangler strøm, skal det nemlig hentes på Europas indre marked for energi. Vind-, vand- og solkraft byder ind med de laveste priser og vil blive afsat ‘først’.

Gas- og kulkraft, som kan skrues op og ned, dækker derfor typisk de timer, hvor grønne strømkilder ikke kan dække ­behovet. Derfor vil strømmangel i Danmark ofte føre til øget afbrænding af fossile brændsler i andre lande.

Men faktisk står der ingen steder, at opfyldelsen af 70 procents-målsætningen ikke kan baseres på import af strøm. Også fra lande, der producerer den sort, ifølge kontorchefen, som blandt andet har ansvaret for klimafremskrivning.

I hvert fald højst som bløde formuleringer i Klimaloven, hvor man har forpligtet sig til at undgå kulstoflækage.

»Klimamæssigt kan det godt opfyldes på den måde. Som 70 procents-målet er formuleret, har man holdt sig til FN’s definitioner på godt og ondt. Det er udledninger inden for territoriet, som tælles med. Så det afgørende for det regnestykke er ikke, hvor meget grøn strøm der bliver lavet, men hvor lidt sort strøm, der produceres,« siger han.

Selvforsyning kan godt komme senere
I forhold til den grønne strøm ser Energistyrelsen dog slet ikke 2030 som et skarpt hjørne, hvor Danmark skal kunne være selvforsynende med VE-strøm til de initiativer, som skal underbygge 70 procents-målet.

VE-udbygning ifølge Energistyrelsen
*I Analyseforudsætninger til Energinet 2021** forventer Energistyrelsen følgende VE-produktion i 2030:

Havvind: 25,6 TWh (inkl. 1 GW fra Energiø Bornholm)
Landvind: 15,1 TWh
Solceller: 11,4 TWh
Biomasse: Ukendt
Den udbygning vil dog slet ikke være nok til at nå behovet i 2030 og flere af de store projekter, tallene baserer sig på, er der endnu stor usikkerhed omkring.
[/box]
Her er CO2-neutralitet i 2050 for hele Europa langt mere bindende at forholde sig til for Danmark. Derfor er der heller ingen nærliggende hård deadline på opførelsen af de mange havvindmøller, der skal til for at nå målet, ifølge styrelsen.

»Jeg er usikker på, hvor det 2030-punkt kommer fra. Jeg kan ikke se, at man absolut skal have det på plads der, eller at det vil være hensigtsmæssigt i alle forløb. Vi har også planlagt energiøer, som kommer lidt efter 2030. Dem skal der også gerne være et behov for,« siger Mikkel Sørensen.

Men mener du, at der er nok VE-energi til den elektrificering, vi har planlagt frem mod 2030?

»Jeg ved ikke, hvad nok er. Men jeg tror, der er elektroner nok. Og jeg mener, der skal være en betydelig bevægelse i elproduktionen i hele Europa og også i Danmark på vej mod 2030. Men om krydspunktet lige skal være dér eller med god mening kan lægges, når energiøerne bliver proppet i stikket, synes jeg ikke er entydigt. Og der er i hvert fald ingen målsætning om det. Om klimamålsætningen nås med 100 procent grøn strøm, 90 procent eller noget tredje er ikke nødvendigvis afgørende,« siger Mikkel Sørensen.

Hverken Klimarådet eller flere af Folketingets partier er enige med styrelsen og ministeren i, at 2030-målet kan opnås ved hjælp af nettoimport af strøm.

Og som vi fortæller nærmere om senere i dag, er flere af den grønne omstillings centrale aktører dybt overraskede over at høre fortolkningen fra deres myndigheder.",
,2021-11-19 00:00:00,Klimarådet modsiger regeringen: Klimalov forudsætter selvforsyning med grøn strøm,Ingeniøren,Link,"Både Energistyrelsen og klimaministeren mener, at Danmark godt kan nå 2030-mål med import af sort strøm. Jurist giver dem overraskende ret: Klimaloven er ren politik.

Regeringen kan tilsyneladende se frem til ny og meget principiel kritik fra Klimarådet, som er lovfæstet vagthund for opfyldelsen af 70 procents-reduktionsmålet i 2030.

Det står klart, efter at Energistyrelsen over for Ingeniøren har understreget, at den ikke ser 2030 som et skarpt hjørne, hvor Danmark skal kunne producere lige så meget strøm, som vi forbruger.

Klimaministeren erklærer sig enig i styrelsens tolkning, som indebærer, at det danske forbrug, som efter de næste knap ti års elektrificering vil nå op omkring 70 TWh, fortsat vil kræve, at vi er nettoimportører af el, deriblandt fra kulkraft.

I hvert fald hvis den planlagte udbygningshastighed af VE-strøm fortsætter. For så kommer vi til at mangle svarende til halvanden til tre en halv af de fremtidens helt store havvindmølleparker, ifølge beregninger foretaget for Ingeniøren.

Og det er ifølge Klimarådet på kant med den lov, som regeringen har slået sig op på at få vedtaget.

»Der står i klimaloven, at vi skal være foregangsland, og det kan jeg dårligt se, at vi kan være, hvis vi ikke kan håndtere, hvad der svarer til vores egen grønne elproduktion,« siger medlem af rådet, professor emeritus i energiøkonomi ved DTU, Poul Erik Morthorst.

Energistyrelsen og minister afviser 2030-deadline
Ifølge regeringen og Energistyrelsen er vi ellers formelt set på klimasporet også uden selvforsyning med VE. For når det gælder opfyldelsen af 2030-målet, er fokus nemlig på Danmarks afbrænding af fossile brændstoffer.

Og i 2030 vil det sidste danske kulkraftværk være udfaset. Derfor vil der – bortset fra reserve- og spidslastkapacitet – kun være grøn strømproduktion herhjemme.

»Som 70 procentsmålet er formuleret, har man holdt sig til FN’s definitioner på godt og ondt. Det er udledninger inden for territoriet, som tælles med. Så det afgørende for det regnestykke er ikke, hvor meget grøn strøm der bliver lavet, men hvor lidt sort strøm, der produceres,« forklarer lederen af Energistyrelsens Center for Systemanalyse, kontorchef Mikkel Sørensen.

Han understreger, at der skal ske en omfattende VE-udbygning både i Europa og Danmark. Men vi behøver ikke at kunne producere vores egen strøm i 2030.

»Om krydspunktet lige skal være dér eller med god mening kan lægges, når energiøerne bliver proppet i stikket, synes jeg ikke er entydigt. Og der er i hvert fald ingen målsætning om det,« siger han og får opbakning til lovtolkningen af sin minister.

»Ja, vi overholder klimaloven, så længe vi kan opfylde klimamålene. Det afgørende er, at vi har den nødvendige mængde grønne strøm i systemet til at nå de mål. Derfor har vi blandt andet fokus på et velintegreret elmarked med vores nabolande,« lyder det i en skriftlig kommentar fra Dan Jørgensen.

Klimarådet afviser ministerudlægning
Men det svarer meget dårligt til Klimarådets tolkning. Rådet er skrevet direkte ind i klimaloven som regeringens uafhængige rådgiver og vagthund på, om den er på rette vej mod opfyldelsen af 70-procents-reduktionsmålet.

Klimarådet er netop begyndt på sin egen udregning af VE-mankoen i 2030. Altså den manko, som Energistyrelsen mener ikke kan udregnes, fordi der ikke er et mål for, hvor stor VE-andelen skal være, når 70-procents-reduktionen er gennemført.

»Energistyrelsen må selv stå på mål for deres udtalelser. Men det er klart, at vi i Klimarådet forsøger at opgøre en manko, fordi vi også mener at den er rigtig vigtig. Sådan er det,« lyder det fra Klimarådets Poul Erik Morthorst.

Han anerkender, at der er et mindre rum for fortolkning. Men vi må ikke i 2030 stå i en situation, hvor vi importerer strøm og dermed er medvirkende til CO2-udledning i udlandet.

»Vi kan diskutere, om der lige præcis er et punkt i 2030, eller om det er 2029-2030-2031, man tager et gennemsnit af, eller hvordan man lige gør det. For selvfølgelig kan der være variationer, hvor der alligevel lige var en lille netto-import, eller hvad det nu er. Men som udgangspunkt vil vi i Klimarådet sige, at vi skal kunne dække, hvad der svarer til vores eget strømbehov i 2030, for at vi kan betragte os som et foregangsland, som vi skal være ifølge klimaloven,« siger rådets energiekspert.

Så plus minus lidt marginaler er 2030 en deadline for jer, når det gælder selvforsyning med VE?

»Ja. Det er klart, at der kan være vejrmæssige variationer og sådan nogle ting, der betyder, at der ikke var helt så meget vind det år, eller hvad der nu måtte være. Men det skal ligge inden for et relativt snævert interval, hvor vi som udgangspunkt vil sige, at vi skal dække vores eget strømforbrug i 2030,« siger Poul Erik Morthorst.

Guidende principper er kun vejledende
Klimarådet består primært af økonomer og deslige, imens regeringen har stor juridisk regnekraft til rådighed både i embedsværket og hos for eksempel Kammeradvokaten.

Og Ingeniørens undersøgelser tyder da også på, at regeringens og styrelsens tilgang til klimaloven holder vand, når det gælder en snæver juridisk tolkning: Manglende selvforsyning med strøm i 2030 vil ikke være et lovbrud i traditionel forstand.

Og det skyldes ikke kun, at de to »guidende principper« er meget blødt formuleret og svære at holde regeringen op på – nemlig at Danmark skal være »et foregangsland« på Klimaområdet, og at det skal »sikres, at danske tiltag ikke blot flytter hele drivhusgasudledningen uden for Danmarks grænser«.

Årsagen er snarere, at loven mest har karakter af en politisk deklaration, som ingen dommer ville påtage sig at forsøge at fælde en dom på baggrund af, siger miljøjurist og professor Ellen Margrethe Basse ved Aarhus Universitet.

I en længere juridisk analyse af loven fra forrige sommer, kommer hun frem til, at den ikke er juridisk bindende på samme måde som EU-direktiver og forordninger for området.

»De dér vejledende principper er ren politik. Det er langt hen ad vejen gratis – det er kun politisk styrende og ikke retligt bindende. Og har man en traditionel opfattelse af en lov som noget, der skal kunne håndhæves ved domstolene, er det ikke den her lov, der er relevant,« siger hun.

Kun Folketinget kan vurdere, om klimaloven er overholdt
Ellen Margrethe Basse mener, at det eneste nogenlunde juridisk håndgribelige i klimaloven er Klimarådets status som uafhængig rådgiver samt nogle frister for regeringens rapporteringer af fremskridt i forhold til 2030.

Dermed kan en minister eller regering ikke kunne beskyldes for lovbrud, når det gælder opfyldelse at de konkrete miljømål – herunder 70 procents-reduktionsmålet. I stedet er det en sag for folket og Folketinget.

»Men klima-, energi- og forsyningsministeren kan godt gøres politisk ansvarlig – i yderste fald i anlæggelse af en rigsretssag, hvis der er et politisk flertal, der vil gøre ham politisk ansvarlig. Og det er også sådan, at loven er tænkt « siger Ellen Margrethe Basse, som får opbakning i sin tolkning fra en specialist hos et velanset dansk advokatselskab, som ikke vil tale til citat.

Vi har stadig til gode at se, hvilken fløj og parti, der leverer en klimaminister i 2030, om vedkommende får fornøjelsen af at fejre opnåelsen af 2030-målet, og om der inden da er sat så meget turbo på VE-udbygningen, at mankoen er forsvundet.

Men i mellemtiden siger flere partier på begge sider af Folketinget, at de er helt uenige med styrelse og minister: Vi skal selv kunne producere den strøm, vi forbruger i 2030, lyder det samstemmende.

Læs også: Opposition og støttepartier presser regeringen: Vi SKAL være selvforsynende med VE-strøm

Og hos støttepartiet De Radikale nærmer det sig, at man netop vil gøre et politisk ansvar gældende.

»Vi må starte med at argumentere vores sag overbevisende. Og ellers må vi stille VE-udbygning som betingelse, hvis det ikke virker. Et krav. Vi kan ikke klare det uden, så for os er det et vigtigt krav,« siger energiordfører Rasmus Helveg Petersen.",
,2021-11-19 00:00:00,Bølgekraft-lobby sigter mod 4 GW i Danmark - trods manglende resultater,Ingeniøren,Link,"Forskning i bølgekraft har stået på i 40 år uden store resultater. Branche mener, der er brug for flere penge til udvikling. Men politiker afviser store beløb.

Senest i 2050 skal der være 4 GW bølgekraft, hvis det står til Partnerskabet for Bølgekraft, der består af syv bølgekraftudviklere og rådgivningsvirksomheden Rambøll. Derfor skal der vedtages en bølgestrategi for Danmark og sættes et politisk mål og afsætter penge til uddannelse, forskning og udvikling.

I rapporten, der er sendt til Klima-, Energi- og Forsyningsudvalget, tager partnerskabet udgangspunkt i EU Kommissionens strategi for udvikling af bæredygtige energiteknologier, som blandt andet har sat et mål om, at der i 2025 skal være installeret 0,1 GW bølge- og tidevandsenergi voksende til 1 GW i 2030 og 40 GW i 2050.

Partnerskabet ser blandt andet energiøerne som en oplagt mulighed for at teste og integrere bølgekraft i kombination med vindenergi og PtX-teknologier.

Støttemidlerne skal være øremærket så bølgeenergi ikke kommer til at konkurrere om midlerne med etablerede energiteknologier.

Lang udviklingshorisont
Men hvorfor skal vi fortsat støtte udviklingen af bølgekraft, som allerede har været i gang i cirka 40 år uden et egentlig kommercielt gennembrud?

Det har vi spurgt formanden for Partnerskabet, Kim Nielsen, der er bølgekraftkonsulent hos Rambøll, som også varetager sekretariatet for partnerskabet:

»Jeg har fulgt udviklingen i næsten 40 år og selv om der er sket meget i den tid, så må jeg da også erkende, at resultaterne nogle gange kan være svære at få øje på. Men i dag har vi en række projekter, hvor der er et reelt potentiale. Men det kræver, at de bliver testet under realistiske forhold til havs.«

Men hvis det var så god en ide med bølgekraft, ville der så ikke være private investorer, der ville træde til og finansiere udviklingen?

»Risikoen er stadig stor, og derfor er der brug for offentlig støtte. Men jeg mener ikke, at det er særlig store beløb, der er brug for, hvis man sammenligner med den støtte, der er givet til vindkraft gennem tiderne. Og hvis man ser på potentialet, så er der lige så meget energi at høste i bølgerne rundt om en vindmøllepark som Horns Rev, som vindmøllerne kan få ud af vinden.

I Partnerskabet for Bølgeenergi er der en række vidt forskellige projekter. Er der er ikke en risiko for at offentlig støtte fordeles mellem for mange projekter, som så bare ikke kommer i mål, fordi de hver især får for lidt? Ville det ikke være bedre at satse på et enkelt projekt?

»Det kunne godt være at vi skulle udvælge 2-3 projekter og få dem grundigt testet igennem. Men jeg mener ikke, at det er de store beløb der skal investeres for at få undersøgt om projekterne er levedygtige. Nu har vi med DanWec fået etableret en testområde i Hanstholm, og det er mit håb, at vi kan få testet flere anlæg her og have et fuldskalaanlæg kørende i 2025.«

Gerne en strategi som i andre lande
Partnerskabet skriver i rapporten til udvalget, at Danmark kan lade sig inspirere af lande som Canada, Kina, Irland, Sydkorea, Sverige, UK og USA, der alle har nationale strategier eller planer for udvikling af bølgekraft. I flere lande rundt om i verden er der ligefrem fastlagt konkrete mål for etablering af bølgekraftkapacitet.

Derfor mener man også, der med flere penge til forskning og udvikling af bølgekraft, og, som tidligere beskrevet, så kunne etableringen af energiøer være en kærkommen lejlighed til at så sat mere gang i udviklingen

Men i et svar til udvalget, skriver Klima-, energi- og forsyningsminister Dan Jørgensen, at bølgekraft kommer til at kæmpe om den plads der er afsat til innovation på energiøerne på lige fod med andre teknologier.

Mangler gennembrud
Rasmus Helveg Petersen (RV), der er medlem af Klima-, Energi- og Forsyningsudvalget, har fulgt udviklingen inden for bølgekraft i en årrække, men er overbevist om, at teknologien er langt fra at være moden:

»På trods af, at vi har set rigtig mange udviklingsprojekter, så er der ikke noget noget som tyder på, at bølgekraft kommer til at levere energi til vores system inden for de næste ti år,« siger han.

Han afviser på ingen måde, at der er masser af energi i havets bølger, som det er muligt at høste, men ingen har altså fundet en god måde at høste energien på endnu:

»Jeg vil dog ikke være uvillig til, at vi afsætter et mindre beløb fra grundforskningsmidler til videre undersøgelse. Der vil ikke være tale om store beløb, med mindre vi får et meget velbegrundet oplæg, der peger mod et gennembrud for bølgekraft,« siger han.",
,2021-11-25 00:00:00,KRONIK: Energiøerne er vores fælles Mars-mission,"Ingeniøren
Jacob Østergaard (DTU)
Glenda Napier (CEO, Energy Cluster Denmark)",Link,"Anlægssummen på 210 milliarder kroner ved fuld udbygning af de to øer svarer til fem Storebæltsbroer

Det er på alle måder epokegørende, når Danmark i 2030 har etableret verdens første energiøer på Bornholm i Østersøen og 80 kilometer ud for Thorsminde i Nordsøen.

De grønne kraftværker på havet indvarsler en ny æra for produktion af energi og bliver en væsentlig del af den grønne omstilling i Danmark og Europa.

Alt ved øerne er allerede stort: Anlægssummen på 210 milliarder kroner ved fuld udbygning af de to øer svarer til fem Storebæltsbroer; og for det beløb får man 12 GW grøn strøm svarende til 12 mio. husstandes strømforbrug.

Det er ikke alene beløb og energiproduktion, der sprænger skalaen på energiøerne. Det gør innovationen også. Beslutningen om at etablere verdens første energiøer er modig og visionær. Lykkes vi, vil det sikre Danmark den absolutte førertrøje på anvendelse og udvikling af vedvarende energi i mange år frem, og det kan potentielt blive et nyt, dansk grønt energieventyr af historiske dimensioner.

Men det kræver innovation at forløse potentialet. At udvikle og designe en energiø er ingen triviel opgave. Det er aldrig sket før og kræver, at vi tænker os godt om for at sikre de rette løsninger.

Lige nu er der behov for forskning, udvikling og innovation på mindst tre væsentlige områder:

For det første skal vi sikre, at opbygningen af energiøerne bliver robust. Øerne skal levere stabil og pålidelig strøm til elnettet, men det er ikke nok. Vi skal udvikle løsninger og avancerede software-modeller, så systemerne bliver i stand til at modstå ekstreme eller sjældne hændelser, herunder cyberangreb, der i stadig større grad hører til dagens uorden.

Det kræver nye tilgange, så energiøernes kompleksitet ikke fører til fejl i designet eller resulterer i så store sikkerhedsmarginer, at omkostningerne til udvikling og drift bliver langt større end nødvendigt.

Netop det økonomiske attraktive er det andet område, vi skal have for øje. Vi skal allerede nu overveje, hvordan vi eksempelvis kan udvikle nye elektriske komponenter til de havvindmøller, der skal indgå i energiøerne. Møllerne er ikke som de nuværende koblet direkte til vores elnet og behøver derfor ikke leve op til de samme strenge krav. Alene den øvelse vil kunne spare adskillige milliarder kroner.

På samme måde skal vi gennemgå de øvrige elementer på energiøerne som f.eks. transformere, HVDC-forbindelser og mulighed for eventuelle power-to-x-anlæg for i hvert enkelt tilfælde at kunne vurdere, hvordan løsningerne skrues sammen mest fornuftigt og økonomisk attraktivt.

Endelig skal vi for det tredje sikre, at de udviklede løsninger ikke blot lever op til de standarder og teknologiske muligheder, vi kender i dag. Vi skal sørge for, at de er fremtidssikrede, så de kan fungere som den rette basis, når vi om et par år får ny viden og nye muligheder, og så de kan udvides og kobles sammen med flere fremtidige øer.

Effektelektronik, intelligent digital styring og indretningen af elmarkedet gennemgår i disse år en kæmpe udvikling, og der er ingen tvivl om, at vi inden længe vil stå med nye avancerede løsninger, der langt bedre lever op til de krav, energiøerne stiller.

Der er ikke mange år, til energiøerne skal stå færdige. Det er derfor bare om at komme i gang. I vores øjne ligger det lige til højrebenet at bruge den første af energiøerne, Bornholm, som levende testlaboratorium for de nye løsninger, der skal udvikles.

Bornholm er interessant, fordi øen allerede ligger der, og vi kan komme hurtigt i gang. Derudover har Bornholm den meget store fordel, at det er en ø, som vi let kan komme til og komme rundt på, ligesom den har alle de samfundsstrukturer, der gør det let at arbejde der. Anderledes må det forventes at være med den kommende energiø i Nordsøen, der kræver helikoptertransport, clearing af adgangstilladelser og barske arbejdsbetingelser på dage med hårdt vejr.

På Bornholm har vi alle muligheder for at kunne teste forskellige konstellationer og styringsmetoder i et miljø, der er fleksibelt og vant til at fungere som levende energilaboratorium. Når løsningerne først er udviklet på Bornholm, vil det være muligt efterfølgende at kopiere dem både til energiøen i Nordsøen og til andre fremtidige energiøer i Danmark og udlandet.

Alt er klart, så lad os komme i gang. De første test og opstillinger kan foretages allerede nu og sikre det tempo og niveau i innovationen, der er nødvendigt for at få energiøerne på plads, så de kan bidrage til den presserende grønne omstilling.",
,2021-12-13 00:00:00,Fremtidens elforsyning: Hvor lange nedbrud kan vi tåle?,Ingeniøren,Link,"Vi kan ikke både øge elforbruget og lukke kraftværker uden at det går ud over forsyningssikkerheden, siger Dansk Energi. Men Energinet, der står bag beregningerne holder fast i, at problemet skal løses med et tættere samarbejde med vores naboer

Vil forbrugere og virksomheder i fremtidens eldrevne samfund med flere vindmøller og solceller risikere flere perioder med manglende strøm i kontakterne. Og hvad skal der til for at imødegå dette? Det er fagfolk i forsyningssikkerheden dybt uenige om.

Statsorganisationen Energinet forudser i deres beregninger for fremtidens elsystem, at elforbruget sagtens kan øges selv om vi nedlægger traditionelle kraftværker til at bakke op, når f.eks. det ikke blæser og vindmøllerne stå stille. Vel at mærke uden en stigende risiko for længere eller flere perioder med manglende strøm i kontakterne, anfører Energinet.

Men det kalder brancheorganisationen Dansk Energi for 'kontraintuitivt' og argumenterer for, at vi ikke - som Energinet forudser - kan regne med at kunne importere energien via udlandsforbindelser, da mange af vores nabolande er i gang med samme proces som os. Derfor mener Dansk Energi, at der skal større fokus på udviklingen i resten af Europa, og at data for både el-produktion og -forbrug i vores nabolande skal kvalitetsikres bedre.

Det fremgår af høringssvar til den årlige redegørelse for elforsyningssikkerhed, som Energinet har fremsendt til klima-, energi- og forsyningsminister Dan Jørgensen, og som skal danne grundlag for ministerens fastsættelse af målet for elforsyningssikkerhed i 2031.

Konkret handler det om, hvor mange minutter årligt vi danskere i gennemsnit skal tåle, at der mangler strøm i kontakterne, og hvor meget elforsyningen (både kraftværker og nettet) skal udbygges for at opnå det mål.

Men når man kigger 10 år frem, så handler meget om forudsætningerne, og hos Dansk Energi har man svært ved at se logikken i redegørelsen. Det forklarer chefkonsulent Christian van Maarschalkerweerd, som kalder beregningsforudsætningerne for “kronisk forsinket”:

»I dag har vi termiske kraftværker til rådighed i Danmark, så vi nogenlunde selv kan klare vores maksimale forbrug. Men vi bliver mere og mere afhængige af udlandet, i takt med at værkerne lukker og biler, opvarmning og industri i højere grad kommer til at køre på strøm. Den udvikling går stærkt, og det går hurtigere end Energistyrelsen når at opdatere de analyseforudsætninger Energinet skal bruge. På samme måde ser vi, at analyseforudsætningerne ikke er tilstrækkeligt fremsynede i forhold til udviklingen i de nabolande, vi er afhængige af« siger han.

Christian van Maarschalkerweerd mener derfor, at resultaterne skal tolkes med varsomhed, og at der er brug for i meget højere grad at udvide følsomhedsberegningerne.

I redegørelsen fra Energinet fremgår det, at antallet af minutter, vi danskere i gennemsnit oplevede, at vi ikke kunne tænde for lyset i 2020 lå på 20 minutter om året. Det svarer til en forsyningssikkerhed på 99,996 procent. Med færre kraftværker, der kan producerer el uafhængig af vind og vejr, er det politisk accepteret, at forsyningssikkerheden i 2031 lander på 99,993 procent eller hvad der svarer til 35 afbrudsminutter årligt. At det ikke bliver endnu flere minutter, skal ifølge Energinet sikres med en udvikling af fleksibelt elforbrug og investeringer i det eksisterende elnet og udlandsforbindelser.

Usikkert datasæt
Hos Dansk Energi peger de dog på, at den proces vi er i gang med i Danmark, altså omlægningen til større elforbrug, for eksempel elbiler, og et elsystem baseret på sol- og vindkraft, også sker i vores nabolande:

»Tag bare Tyskland, som forventer at fremrykke udfasningen af kulkraft fra 2038 til 2030, hvilket betyder, at 17 GW regulerbar kraftværkskapacitet forsvinder. Vi ser også en udvikling i salget af elbiler, som måske har overrasket mange. Det virker ikke gennemtænkt, at vi lukker grønne danske kraftværker i tiltro til, at vi i 2030 kan få strømmen fra tyske kulkraftværker, som i mellemtiden har fået fremrykket slutdatoen til 2030,« siger Christian van Maarschalkerweerd, der grundlæggende er enig i, at elsystemets fleksibilitet i fremtiden i meget højere grad skal findes i fleksibelt forbrug, lagring og nye teknologier, men at det realistisk først får stor effekt på den anden side af 2030.

Stine Grenaa Jensen, der er leder af området for systemudvikling hos Energinet, som har stået bag årets redegørelse, understreger, at effektsituationen over de næste 10 år faktisk er blevet forbedret i forhold til sidste år og understreger, at alle beregninger er baseret på data, som er indhentet i et tæt samarbejde med de andre europæiske transmissionsnetansvarlige:

»Det er korrekt, at vi ser en vækst i elforbruget, og det er selvfølgelig en udfordring, hvis forbruget er ufleksibelt, eller hvis aktører i Europa vælger at lukke kraftværker, som kan bidrage til fleksibiliteten. Men vi skal også acceptere, at vi er på vej ind i et nyt elsystem, hvor vi ikke nødvendigvis selv skal kunne ramme vores maksimale elforbrug med termiske kraftværker,« siger hun og henviser til, at Energinet har gennemført flere følsomhedsanalyser - for eksempel på, hvad energiøerne kommer til at betyde for effektsituationen alt efter hvornår de bliver bygget.

»Vi skal også i fremtiden indgå i tættere samarbejder med vores nabolande og kigge på, hvad det er for nogle teknologier, der kan hjælpe med at reducerer spidsbelastningen og som kan levere energi når solen ikke skinner og vinden ikke blæser,« siger hun.

Husk de decentrale kraftvarmeværker
Forskere ved Aalborg Universitet har i forbindelse med beregningerne bag IDA’s Klimasvar 2045, netop set på forsyningssikkerheden og effektmanglen, og selvom det er muligt at opbygge et elsystem baseret på enorme mængder af solceller og vindmøller og udveksling mellem landene, så vil der være situationer, hvor der er brug for traditionelle kraftværker. Her peger Henrik Lund, der er professor i energiplanlægning på Aalborg Universitet, på to afgørende faktorer:

»For det første skal vi have et antal biogasfyrede kraftværker stående klar til de situationer. De skal være billige at installere og virkningsgraden behøver ikke at være fantastisk, for de skal kun køre i kort tid,« siger han og nævner, at den danske andel lige så godt kan stå på dansk jord.

Det andet punkt han fremhæver, er de eksisterende decentrale kraftvarmeværker, hvor produktionen i dag er knyttet til de tilhørende fjernvarmenet:

»I stedet for at lukke dem før deres levetid er nået, så mener vi, at man skal overveje at bevare dem netop for at kunne have effekt til rådighed i disse kritiske situationer,« siger han.

Senest 15. februar 2022 skal klima-, energi- og forsyningsminister Dan Jørgens endelig fastsætte niveauet for elforsyningssikkerheden i 2031 og han forventer yderligere at kunne præsentere en analyse af “Klimaaftale for energi og industri 2020” effekt på elforsyningssikkerheden i starten af 2022.",
,2021-12-21 00:00:00,Nye tekniske løsninger kan gøre en energiø 20 milliarder kroner billigere,Ingeniøren,Link,"Forskere har beregnet, at ændring af de tekniske krav til vindmøller og nettilslutninger kan reducere prisen for en energiø med tilslutning af 10 GW vindkraft med cirka 10 procent.

Energi Opgør med etablerede standarder

Der er ingen grund til at købe standardhavvindmøller, når vi om få år går i gang med at bygge vindmølleparker i forbindelse med de kommende energiøer. Andre og enklere typer kan gøre det, og selve øerne kan også blive en smelte- digel af nye energiløsninger.

Det mener energiforskere fra DTU og AAU, som har beregnet, at de nye løsninger kan gøre en energiø med 10 GW tilsluttet vindkraft mindst 20 milliarder kroner billigere, end hvis man blot bruger kendte løsninger og standardkomponenter.

De nye løsninger kredser alle om at udfordre nogle af de standarder, som danske vindmølleproducenter og netselskaber har arbejdet efter i årtier, forklarer Spyros Chatzivasileiadis, der er lektor på DTU Elektro og har bidraget til beregningerne:

»Fordi energiøerne ­sandsynligvis vil være forbundet til land med en HVDC-forbindelse (High-Voltage Direct Current, red.), så kan vi på selve øen i praksis selv vælge, hvilke elektriske standarder vi vil arbejde med,« siger han og tilføjer, at der også har været en del mere ekso­tiske tekniske ideer oppe og vende – dem kommer vi tilbage til.

Ikke brug for grid codes
Men hvis vi begynder i selve møllerne, så ligger der i runde tal en besparelse på 3-5 procent og venter. Det skyldes, at nettilsluttede vindmøller er underlagt strenge krav til indpasning i elnettet – også kaldet grid codes. Overordnet betyder det, at møllen skal levere elektrisk energi, men ikke må være en belastning for nettet hvad angår spænding, frekvens og andre unoder.

I praksis vil det sige, at møllen skal kunne hjælpe nettet med for eksempel at stabilisere spændingen ved at kunne optage eller levere reak­tiv effekt. Det er muligt med den konverterteknologi, som alle nye møller i dag har installeret, og som bruges til at konvertere den ‘ujævne’ energi fra møllens generator til en ren 50 Hz vekselstrøm:

»Energiøerne udgør altså deres eget net, og vi kan nøjes med mindre komponenter, da de ikke også skal kunne kompensere for reaktiv ­effekt,« siger Spyros Chatzivasileia­dis og tilføjer, at en HVDC-forbindelse til land også kan kompensere for reaktiv effekt.

Alt dette kan også have ­betydning for transporten af energi fra de enkelte møller til selve ­energiøen. I dag forbindes et større antal havmøller med en transformerstation, som så fører energien i land. Møllerne i parkerne forventes at være på 10-15 MW hver, og det vil derfor være hensigtsmæssigt at samle dem i grupper af fem møller med egen transformer, som er koblet til den transformer, som fører energien hele vejen til energiøen:

»Men når vi nu alligevel vil ­ændre på, hvordan vindmøllerne er forbun- det til enerigøen, så kunne vi samtidig øge den interne spænding i vindmølleparken og sende energien direkte til den store transformer. På den måde ville vi kunne spare mange mindre transformere,« siger Spyros Chatzivasileiadis.

Alene denne løsning vil kunne spare omkring 12 mia. kr. på regningen for udstyr til 10 GW havmøller.

Men der er også mere ­avancerede elektrotekniske muligheder; for hvad nu hvis udviklerne helt dropper ideen om et vekselstrømsnet og i stedet går direkte til jævnstrøm? I så fald ville hver mølle kunne nøjes med en meget mere enkel konverter og et jævnstrømskabel til en koblingsstation. Herfra kunne jævn­strøm sendes til energiøen. Forskerne har ikke regnet på besparelserne her, men Spyros Chatzivasileiadis er overbevist om, at det vil være teknisk og økonomisk muligt.

Brint i møllen
Når energien er kommet i land på energiøen, opstår endnu en mulig­hed, der potentielt kunne spare penge. Det handler om produktion af brint og muligvis også ammoniak. Det er nemlig langt billigere at lægge et rør til transport af brint ned i havbunden end at placere et elkabel – faktisk kan brinten føres i land til den halve pris:

»Vores beregninger viser, at det vil være 12 procent billigere at producere brint på energiøen, end hvis det skal gøres på fastlandet,« siger Spyros Chatzivasileiadis, som også peger på den nærliggende tanke, at brinten kan produceres direkte i møllen og sendes til energiøen i et rør parallelt med elkablet.

Den type møller er stadig på eksperimentalstadiet, men på en vindmølle fra Siemens-Gamesa i Flø lidt uden for Brande, er der i år blevet installeret et 0,4 MW brintproducerende system i en vindmølle, hvilket altså viser, at ideen allerede er en realitet.

Det er yderligere den fordel ved brintproduktion direkte i møllen, at energiproduktionen kan styres mere effektivt som én enhed frem for to uafhængige. Det vil også gøre dem billigere i produktion og drift, da møllen og elektrolyseproduktion kan dele udvalgte komponenter og infrastruktur.

Samlet vurderer forskerne, at der for en energiø med 10 GW ­tilsluttet vindmøllekapacitet vil være 7,5 mia. ke. at spare på selve vindmøllerne, 12 mia. kr. på transformere og oven i det mulighed for mere avancerede løsninger.

Spyros Chatzivasileiadis under­streger dog også, at forskernes ideer og drømme kan møde konkurrencemæssige udfordringer hos mølleproducenterne:

»Markedet for vindmøller, der er tilpasset vores nye ideer, ­eksisterer ikke i dag og vi skal derfor have nogle vindmølleproducenter til at komme med et tilbud. Der er derfor risiko for, at der kun vil være få udbydere, og at konkurrencen dermed bliver stærkt begrænset,« siger han.

Energiøerne er stadig i planlægningsfasen, men forskerne på de danske universiteter understreger, at det er nu, stregerne skal slås til de nye teknologiske løsninger, hvis de skal nå at blive klar og ­besparelserne blive en realitet.",
,2021-12-21 00:00:00,Overset bombe under regeringens grønne håb: Power-to-x kan fordoble erhvervslivets vandforbrug,Ingeniøren,Link,"Efterspørgslen på vand til erhvervsbrug kan blive fordoblet ved udrulning af Danmarks store PtX-ambitioner. Fagfolk advarer mod at bruge drikkevand.

Der ligger en vandbombe under regeringens storstilede planer om udrulning af power-to-x-teknologien, der omdanner grøn el til brændstoffer. Det påpeger flere fagfolk i vandsektoren, bl.a. direktøren for Lemvig Vand og Klimatorium, Lars Holmegaard.

»Ud fra foreløbige forespørgsler fra lokale PtX-producenter til Lemvig Vand vurderer vi, at efterspørgslen på vand til erhvervsbrug vil stige mere end 100 procent,« siger Lars Holmegaard.

Erhvervslivet brugte i 2020 samlet set 728 millioner m3 vand, ifølge Danmarks Statistik - det år var forbruget endog lidt mindre end sædvanligt pga. meget corona-hjemmearbejde. Erhvervslivet står for så store mængder og så stor en andel af vandforbruget, at en fordobling i områder med PtX-anlæg kan blive et problem for forsyningen.

»Set i lyset af den ambitionsskala, der er på PtX-området, er det her noget, som skal tages hånd om,« fastslår Lars Holmegaard.

Slå to fluer med ét smæk med højtstående grundvand
Regeringen lancerede i sidste uge sin længe ventede PtX-strategi, hvor ambitionen er at opbygge en national elektrolysekapacitet på mellem 4 og 6 GW inden 2030.

Lars Holmegaard peger også på noget, som kan være en oplagt løsning, nemlig at ’gøre problemvand til ressourcevand’, f.eks. ved at anvende højtstående grundvand.

»Det er oplagt at undgå at hente drikkevand fra dybe magasiner til PtX-brug og i stedet anvende det højtstående grundvand, der jo bliver en større og større udfordring,« påpeger Lars Holmegaard.

Klimatorium og Water Valley Denmark, der er indstillet til at blive erhvervsfyrtårn i Midtjylland indenfor vandteknologi, har netop afleveret en fælles ansøgning til Erhvervsstyrelsen, bl.a. med et projektforslag om at udnytte problemvand frem for drikkevand til PtX-produktion.

Lars Holmegaard mener, at teknologi og viden, der gør problemvand til ressourcevand kan blive et væsentligt bidrag til regeringens vision om en fordobling af eksporten af vandteknologi.

Vandet skal renses til PtX-kvalitet
I brancheorganisationen Danva understreger direktør Carl-Emil Larsen, at også Danva står med flere spørgsmål end svar ift. vandaspektet ved PtX – og at Lemvig Vand ikke er det eneste medlem, der har meldt ind, at man har forespørgsler på levering af omkring dobbelt så meget vand som i dag.

»Meget tyder på, at vi taler om eksorbitante mængder, i hvert fald i de område hvor anlæggene skal ligge. Og vi ved jo ikke endnu, om f.eks. grundvand eller spildevand kan renses til den kvalitet, der kræves ved PtX,« påpeger Carl-Emil Larsen.

Det er meget rent vand, der skal bruges ved elektrolyse – formentlig renere end drikkevand. Men præcis hvor rent og hvordan det spiller sammen med vandsektorens øvrige renseteknologier, vides heller ikke endnu.

Endnu større problem på energiøer
Danva påpeger også, at man som noget af det første bør tænke over at lægge PtX-anlæggene der, hvor der kan være vand i overskud – i og med, at det ikke er smart klima-, miljø- og trafikmæssigt at skulle transportere vand over store afstande.

Det bliver endnu mere bøvlet og problematisk, hvis man holder fast i planerne om at på lidt længere sigt at placere PtX-anlæg på energiøer i Nordsøen. Skal saltvand renses til den krævede vandkvalitet, vil det nemlig være meget dyrt og kræve meget store mængder energi - der kan underminere gevinsten.

»Det er jo… spændende… for ikke at sige lidt besynderligt, at man tilsyneladende træffer sådan en stor politisk beslutning uden rigtig at have undersøgt den essentielle vand-del,« påpeger Carl-Emil Larsen.

Vandudfordring har været underbelyst
Seniorforsker Hans Sanderson fra Institut for Miljøvidenskab på Aarhus Universitet er enig i, at denne udfordring ved PtX hidtil har været underbelyst.

»Der er ingen tvivl om, at PtX vi kræve store vandmængder,« fremhæver han:


»Hvor og hvordan vandet skal tilvejebringes og siden håndteres, er bestemt relevante tekniske spørgsmål. Jeg har ikke umiddelbart nogen teknisk videnskabelige analyse/løsning af vand udfordringen – men kan blot konstatere at den skal tænkes med i de perspektiver man overvejer omkring PtX – sammen med de mange andre udfordringer der er med opskalering af PtX. Derfor er der også behov for mere forskning i stor-skala af PtX i Danmark, så vi kan udvikle teknikkerne.«

Der er efter artiklens offentliggørelse tilføjet en præciserende sætning i 3. afsnit for at indikere, at forsyningsproblemerne primært kan komme i de områder, hvor PtX-anlæggene bliver placeret.",
,2021-12-23 00:00:00,Ekspert om Nordre Flint-pause: Bliver svært at skaffe og få økonomi i dværg-havvindmøller,Ingeniøren,Link,"Hofor er gået i tænkeboks, efter at det har vist sig, at planlagt 220 meter høj havvindemøllepark i Øresund er for risikabel for flysikkerheden.

Det bliver svært for forsyningsselskabet Hofor at få økonomi i havvindemølleparken Nordre Flint, selv hvis det lykkes at skaffe så lave møller, som projektet får brug for.

Sådan siger Peter Hjuler Jensen, viceinstitutdirektør ved DTU Vindenergi, til Ingeniøren, efter at TV2 Lorry i går kunne fortælle, at projektet, som skulle have udmundet i 16-40 havvindmøller med en installeret effekt på 160 MW, er sat på pause.

Parken skulle have leveret VE-energi svarende til mere end 160.000 husstandes forbrug i tide til, at København kan nå sin målsætning om at være verdens første CO2-neutrale hovedstad i 2025.

Men beliggenheden øst for Saltholm tæt på Københavns Lufthavn har givet problemer fra start, og betyder nu at projektet enten må aflyses eller bliver forsinket.

Årsagen er flysikkerhed. Hvis et fly mister motorkraft lige efter start ud over Øresund, skal det kunne vende sikkert tilbage trods lav højde.

Men ifølge en sikkerhedsvurdering af havvindmølleparken fra Naviair, som TV2 Lorry har fået aktindsigt i, vil det indskrænke flyenes horisontale manøvrerum med 40 procent i forhold til i dag med de 220 meter høje vindmøller, som er planen på Nordre Flint.

»Vi er nødt til at sige, at det vil reducere flyvesikkerheden, ud over hvad der er rimeligt,« siger Københavns Lufthavns tekniske direktør, Christian Poulsen, til TV 2 Lorry.

Specialbyggede vindmøller med dårlig økonomi
Det er Energistyrelsen, som skal give den endelige tilladelse til opførelsen af Nordre Flint. Og den henholder sig ifølge mediet til, at Trafikstyrelsen fraråder en møllehøjde på mere end 155 meter.

Det vil gøre det meget svært at gennemføre projektet - både fordi dværg-havvindmøller ikke just er en hyldevare, og fordi de vil være meget svære at få økonomi i, siger DTU's Peter Hjuler Jensen.

»Jeg tror, at det bliver svært at finde nogen havvindmøller, som er konkurrencedygtige i den størrelse,« siger han.

Han peger på, at havvindmøller er blevet større og større over årene, fordi omkostningerne ved opsætningen ikke stiger proportionalt med møllestørrelsen.

»Fordobler man møllestørrelsen, koster fundamentet måske kun 10-20 procent mere. Møllerne bliver altså mere priseffektive, jo større de bliver. Man lægger sig i udkanten af det område, hvor havvindmøllerne befinder sig i dag, og derfor vil det alt andet lige blive dyrere,« siger viceinstitutdirektøren ved DTU Vindenergi.

Man ville skulle sætte flere op for at nå effekten på 160 MW?

»Man skulle sætte flere op, og man skulle lave nogle særlige vindmøller til det site. For de findes sandsynligvis ikke i en kommerciel udgave, som umiddelbart kan bruges,« siger Peter Hjuler Jensen.

Mange projekter er ramt af problemer
Ifølge Hofor kan projektet ikke flyttes, fordi placeringen tæt på forbrugerne er vigtig. Men skal møllerne være mindre, kan der muligvis opstilles flere på samme plads, så effekten bliver den samme, lyder det i et skriftligt svar til Ingeniøren fra Jesper Pedersen, chef for vind og energihandel.

»Det økonomiske aspekt er svært at spå om på nuværende tidspunkt, hvor vi stadig er i dialog om projektets endelige udformning. Men desto mindre vindmøllerne bliver, desto ringere økonomi alt andet lige. Vores mål er, at vi sammen med diverse aktører finder en vej frem, hvor der både tages hensyn til lufttrafikken, Danmarks grønne omstilling og forsyningen af grøn strøm til Øresundsregionen,« skriver han.

Hofor er bestemt ikke den eneste aktør, som har problemer med at etablere havvindmølleparker.

I flæng kan nævnes Hesselø Havvindmøllepark, hvor bunden viser sig at være for blød, Omø Syd, som trues af et kommende Natura 2000 område, Lillebælt Syd, som har mødt stor lokal modstand og Energiø Bornholm, som også risikerer at blive indskrænket betragteligt af et kommende fuglebeskyttelsesområde.

I november måtte Mejls Flak ud for Århus droppes af årsager, som minder meget om de problemer, Hofor står i med Nordre Flint.

Bygherren European Energy kunne nemlig ikke finde rentable møller, som kunne overholde tilladelsens krav til en totalhøjde på maksimalt 150 meter og en afstand til havoverfladen på 20 meter.

Ud over Nordre Flindt har Hofor også projektet Aflandshage i støbeskeen - det har ikke lignende problemer. Havvindmølleparken skal ligge cirka 10 km fra Amagers sydspids og forventes at have en effekt på op til 250 MW.",
,2021-12-26 00:00:00,Nu sættes der strøm til samfundet: Elnettet skal lære nye tricks,Ingeniøren,Link,"Elektrificeringen har fået momentum, og ­dermed er en omfattende forvandlingsproces af elnettet også gået i gang.

Der findes et ord på tysk, som kan få hårene til at rejse sig på alle, der arbejder med grøn elforsyning: Dunkelflaute.

Termen kan lidt groft oversættes til ‘mørk stilstand’ og beskriver således den værst tænkelige vejrsituation for et elsystem, der udelukkende baserer sig på produktion fra vindmøller og solceller – eksempelvis en iskold og vindstille decembernat.

Et sådant scenarie er særligt skræmmende, fordi samfundet – i takt med at flere vindmøller og solceller skubber kraftværkerne ud af drift – netop nu lægger mere og mere af sit energiforbrug om til el. Dét som vi i dag bare kalder elektrificering.

Elektrificeringen synes i 2021 at have haft et gennembrudsår. Aldrig nogensinde før har installatører erstattet gasfyr med varmepumper i et omfang som nu.
Salget af elbiler er stigende, og udrulningen af offent­lige ladestandere går så hurtigt, at elnettet har svært ved at følge med.

Al denne elektrificering er på vej til at skabe store omvæltninger i ‘verdens største maskine’, som nogle ynder at kalde det moderne elsystem.

Men er nettet klart til opgaven?

Hvordan skal et elsystem se ud, når alt fra smart­phones til containerskibe skal have energi fra vindmøller og solceller? Og kan vi forvente at have varme i stuerne, hvis juleaften 2050 bliver ramt af en regulær Dunkelflaute?

Hvor det hele begyndte
Det er svært at fastslå med større præcision, hvornår elektrificering af samfundet slog rod som den grønne omstillings omdrejningspunkt. I ingeniørkredse er ideen dog på ingen måde ny.

I 2009 udgav Energinet – den statsejede virksomhed med ansvar for det danske elsystem – en af sine første rapporter, hvor man for alvor havde regnet på en fremtid med rigtig mange elbiler og varmepumper.

Den var Anders Bavnhøj Hansen, chefingeniør ved Energinet Systemansvar, med til at udarbejde.

Han suppleres af kollegaen Carsten Vittrup, energi­strategisk rådgiver i Energinet Systemansvar, som påpeger, at udbygningen af vedvarende energi (VE) er så tæt forbundet med elektrificeringen, at det i praksis er blevet to sider af samme sag.

»Man kan sige, at energieffektiviteten i eksempelvis varmepumper længe har været så fordelagtig, at der har været et rationale i at elektrificere, selvom strømmen stadig blev produceret på kul. Men nu, hvor det er vind og sol, der troner billigst, og teknologien er blevet mere moden, så er det simpelthen ofte blevet en no-brainer,« siger han.

Begge peger på slut-nullerne som en afgørende periode, hvor tankerne om det fossilfrie – og dermed elektrificerede – samfund fik tag i det allerøverste politiske niveau herhjemme.

Dengang blev der fra flere sider regnet på, hvordan sådan en omstilling kunne se ud, og den såkaldte Klima­kommission blev nedsat for at komme med anbefalinger. I 2010 udgav den sin rapport, og en af hovedkonklusionerne lød, at el skulle være omdrejningspunktet for energisystemet i 2050.
Siden da har en udstrakt grad af elektrificering, primært drevet af vind og sol, stået centralt i det overordnede billede af fremtiden, som Energinet har arbejdet frem imod.

Power-to-x
Siden Klimakommissionens rapport er det gået stærkt med at udfase de fossile brændsler, hvis man ser isoleret på elsektoren. I dag er der blot tre kulfyrede kraftværker tilbage – alle med en endegyldig slutdato, hvor den seneste er sat ultimo 2028. Derefter vil den eneste fossile rest i det danske elsystem være gasdrevne spidslastværker. Dem vender vi lige tilbage til.

I samme periode har vind og sol for alvor holdt deres indtog. I 2010 dækkede de grønne strømkilder omkring 20 procent af Danmarks elforbrug, mens tallet sidste år var vokset til over 50 procent og frem mod 2030 ventes at nå op på 90 procent.

Men det er vel at mærke baseret på de politiske beslutninger om elektrificering, der hidtil er truffet. De høje VE-andele i elsystemet vil alt andet lige falde, i takt med at flere fabrikker og fjernvarmeværker piller kedlerne ned og i stedet sætter strøm til produktionen.

Derudover har den såkaldte indirekte elektrificering nu også meldt sin ankomst. Denne del af elektrificeringen omtales typisk som power-to-x (PtX), som dækker over kunsten at konvertere den grønne strøm til brændstoffer via elektrolyse og derved skubbe ­olien endegyldigt ud af energisystemet.

De seneste par år er PtX gået fra visioner og små demoanlæg til planer om at bygge konkrete, store anlæg. Frem mod 2030 har aktører i Danmark annonceret elektrolyseanlæg med en samlet kapacitet til at forbruge op mod 30 TWh strøm, svarende til mere end 85 procent af landets nuværende elforbrug på 35 TWh.

Det er med andre ord et voldsomt elforbrug, de systemansvarlige planlægger efter. Ifølge Klimakommissionen skal el dække 40-70 procent af Danmarks totale energiforbrug i 2050 for at opnå fossilfrihed. I Energi­styrelsens seneste energistatistik for 2020 var blot 19,3 procent af alt energiforbrug i Danmark elbaseret.

Anders Bavnhøj Hansen pointerer da også, at systemet skal have god tid til at forberede sig.

»2050 er jo langt ude i fremtiden, men det er vigtigt, at man gør sig klart, at der er en meget lang transi­tionsperiode op til så stor en omvæltning. Så hvis man vil nå målet i 2050, er man nødt til at være ret langt med ting som PtX allerede i 2030 eller 2035,« siger Anders Bavnhøj Hansen.

Det er den transitionsperiode, han og Carsten Vittrup i disse år arbejder på at forberede elsystemet til. Og billedet er det samme over hele Europa, hvor EU’s nyligt opjusterede klimamål har sat elektrificeringen på hele kontinentets dagsorden.

I den forbindelse står Europas eltransmissionsoperatører meget overordnet over for to forbundne udfordringer, som den grønne omstilling bringer med sig: Styringen af elsystemet ændrer sig fundamentalt, samtidig med at behovet for transport af grøn strøm over store afstande vil eksplodere.

Jævnstrømsnettet kommer
Alle større elnet i verden kører på vekselstrøm og har således en frekvens, der skal vedligeholdes meget nidkært for at undgå, at systemet kollapser. I Europa – verdens største sammenhængende synkronområde for el – er den frekvens 50 Hz.

Stabiliteten af frekvensen har siden elsystemets undfangelse været sikret af de tunge, hurtigtroterende synkrongeneratorer, som ligger i maven på store kraftværker og reagerer øjeblikkeligt på små varia­tioner i frekvensen.

Afkobles et enkelt kraftværk eksempelvis på grund af et havari, mangler elsystemet energi i driftsøje­blikket. Denne energi frigives automatisk, ved at de tunge rotorer i generatorerne på andre kraftværker bremses. Den kinetiske energi frigives i stedet ud i nettet og afbøder effekttabet, hvilket betyder, at frekvensen holder sig tættere på 50 Hz.

Fordi hele Europa er ét stort synkron­område deler alle landenes elsystemer den samme inerti­reserve fra kraftværkerne. Men det vil ændre sig.

For vindmøller og solceller leverer ingen inerti til systemet, hvilket åbner for hurtigere og dybere frekvensfald, end systemoperatørerne hidtil har skullet forholde sig til.

»Når vi ikke har inertien fra den roterende masse i kraftværkernes store synkrone generatorer til at holde hånden under frekvensen i nettet, skal vi til at kigge på, hvordan vi i stedet vil tilvejebringe stabilitet i syste­met,« siger Anders Bavnhøj Hansen.

Fremover skal særligt havvindparker agere Danmarks og for så vidt hele Europas bærende kraftværker. Størstedelen af disse parker vil med al sandsynlighed komme til at blive forbundet til Europas elsystem via en energiø, ligesom den kunstige ø, der er planer om at opføre i den danske del af Nordsøen.


Kablerne fra øerne vil være af typen HVDC – højspændingskabler med jævnstrøm. Vindmøllestrømmen vil altså flyde i land som jævnstrøm, hvorfor den skal konverteres til vekselstrøm ved ankomst på kontinentet i såkaldte konverterstationer.

Stationerne har den fordel, at de kan styre effekten digitalt og dermed overtage kraftværkernes opgave med at balancere frekvensen i vekselstrømsnettet. Det sker ved hjælp af lynhurtige algoritmer, som i dag er tæt bevogtede forretningshemmeligheder.

Så længe forbindelsen kun skal løbe mellem to endepunkter, er styringen af konverterstationerne mindre kompliceret. Sådanne kabler forbinder allerede Danmark til landene omkring os i stort omfang.

Men med de kommende energiøer skal jævnstrømmen udveksles mellem flere konverterstationer fra ­flere forskellige udbydere – et regulært ‘jævnstrømsnet’. Det forudsætter, at algoritmerne kan tale sammen, og det er en problematik, som man først nu er i gang med at finde ud af, hvordan man skal adressere.

»Energiøerne bliver en af de første store prøver på øvelsen med multiterminale HVDC-forbindelser. De bliver med stor sandsynlighed blandt de første rent konverterbaserede ‘synkronområder’ i verden, og det skal vi have til at spille gnidningsløst sammen med de eksisterende vekselstrømsystemer,« siger Anders Bavnhøj Hansen.

Da Energinet ikke har den luksus at kunne bygge en demonstrationsudgave af energiøernes elnet, må man simulere sig frem. Men det er en ekstremt krævende opgave, man end ikke helt har forudsætningerne på plads for at løse endnu, forklarer Anders Bavnhøj Hansen.

»Det er enormt tungt at simulere sådan et system. Du kan køre intensive beregninger på de dynamiske egenskaber over en hel nat, og så har du stadig kun simuleret få sekunder. Derudover skal de modeller, vi har nu, helt sikkert videreudvikles meget, før vi med sikkerhed kan sige, hvordan systemet vil opføre sig,« siger han.

Energiøen i Nordsøen skal i sin fulde udbygning fordele og integrere op mod 10 GW jævnstrøm i det europæiske vekselstrømssystem – en ikke ubetydelig mængde.

»Det skal være fuldstændig sikkert at slutte flere forskellige leverandører af HVDC-konverterstationer til hinanden – ellers vil vi ikke etablere det. For konsekvensen ved, at de ikke taler samme sprog, vil i yderste konsekvens kunne blive, at strømmen går i hele Europa,« siger Carsten Vittrup.

Et løsningsforslag kunne være at udvikle en branchestandard for styringsmekanismen i konverterstationer – sådan en proces tager dog år, og energiøernes premiere i årene omkring 2030 rykker hastigt nærmere.

Højspændingskabler er upopulære
Inde på land handler udfordringen også om at opti­mere udnyttelsen af det net, der allerede er bygget. I modsætning til de gamle kraftværkspladser, der blev anlagt i udkanten af store byer, tæt på mange elforbrugere, vil vindmøller og solceller typisk stå langt fra forbrugerne.

Dermed skal strømmen transporteres længere, hvilket de nævnte HVDC-kabler er rigtigt gode til. I modsætning til højspændingsledninger med vekselstrøm kan de tilmed let graves ned. Men det betyder ikke nødvendigvis, at Europa skal have HVDC-kabler på kryds og tværs.

»Tyskerne har været mere end ti år om at få etableret en HVDC-forbindelse, der løber fra nord til syd. Selvom den forbindelse er superkritisk og vil løse en stor flaske­halsproblematik ned til Centraleuropa, har det projekt været udskudt igen og igen på grund af modstand mod den her type infrastruktur,« siger Carsten Vittrup.

»Så det understreger jo vigtigheden af at øge udnyttelsen af det, der nu engang er etableret.«

Derfor har Energinet nu fokuseret ind på en stor omlægning af priserne for transport af el. Filosofien bag de kommende eltariffer er, at de bedre skal afspejle omkostningerne i et VE-baseret elsystem. Man skal i højere grad takseres efter, hvor meget kapacitet man ønsker at have til fuld rådighed, og præmieres, hvis man kan være en fleksibel eller ligefrem afbrydelig bruger af nettet.

Fleksibilitet kommer nemlig til at have stor værdi for systemoperatørerne, når de skal fragte mere energi i kablerne over længere afstande end tidligere.

»I takt med at vi gør mere elforbrug fleksibelt, bliver det også muligt at gå mere til grænsen i kablerne. Lidt forenklet sagt vil vi kunne fylde ledningerne mere op end tidligere, for skulle der falde noget ud et sted, så ved vi, at vi har store forbrugsklumper, der kan smides af, uden at det giver problemer for forbrugerne,« siger Anders Bavnhøj Hansen.

»De nye tariffer vil medvirke en øget belægningsgrad af elnettet, så vi optimerer udnyttelsen af det elnet, vi allerede har, og dermed også gør elektrificeringen så billig som muligt,« supplerer Carsten Vittrup.

Små kraftværker bekæmper Dunkelflaute
Men uanset hvor fleksible elforbrugerne måtte blive, vil fremtidens elsystem stadig have en grundlæggende udfordring med at kompensere for en vejrafhængig elproduktion, når vinden ikke blæser, og solen ikke skinner.

»Tidligere analyser har vist, at man kan komme rigtig langt med at forbinde store geografiske områder med hinanden via HVDC-forbindelser. Men uanset hvor stort et område, du forbinder – om det så var hele Europa, der var forbundet på kryds og tværs – så vil du altid have nogle få timer, hvor elproduktionen er meget tæt på nul,« siger Anders Bavnhøj Hansen.

Man kommer med andre ord ikke uden om backup, hvis en flere dage lang Dunkelflaute sænker sig over Europa, hvilket er noget, man er optaget af i Forskningsgruppen for Energiplanlægning ved Aalborg Universitet.

Tidligere på året udgav forskerne i samarbejde med Ingeniørforeningen, IDA, et bud på, hvordan Danmarks energisystem kan indrettes, så vi bliver et CO2-neutralt samfund allerede i 2045. Én af rapportens væsent­ligste pointer var, at man snart bør adressere backup-problematikken.

»Indtil videre kan vi godt fortsætte med vores nuværende strategi – nemlig at trække kabler til andre lande – og så regne med, at der står nogle kraftværker i den anden ende af dem. Men den strategi er jo dum på den lange bane, hvis også England, Tyskland, Sverige og Norge nedlægger deres kraftværker,« siger Henrik Lund, professor i energiplanlægning ved Aalborg Universitet og én af hovedkræfterne bag IDAs Klimasvar 2045.

»Når vi er oppe på så store mængder VE i systemet, som vi er i 2045, så vil der opstå nogle perioder, hvor der ikke vil være nok strøm fra vind og sol – og det problem vil ikke kun opstå i Danmark, men i hele Europa. Det skal selvfølgelig løses i fællesskab, ved at vi hver især giver vores bidrag til en kapacitet, der kan træde til i de kritiske dage og timer,« siger han.

Derfor foreslår forskerne at bruge 16 milliarder kroner på at opføre ny decentral, gasfyret kraftværkskapacitet på i alt 1.400 MW i Danmark. Samtidig skal de små værker, vi allerede har stående, bevares, lyder det.

I disse år er værkerne hårdt økonomisk presset af de lave elpriser, som netop vind og sol forårsager.

Det kan virke kontraintuitivt, at vi skal udbygge kapa­citeten af gasfyrede kraftværker for at få elektrificeringen og den grønne omstilling til at gå op.

Men i 2045 regner forskerne fra Aalborg med, at CO2-neutral biogas udgør 100 procent af ledningsgassen i Danmark. Dermed vil disse værker – den sidste rest fra elsystemets fossile æra – altså kunne blive den grønne slutsten i det system, der skal gøre elektrificeringen mulig.

»Disse små værker vil få stor værdi for elsystemet i fremtiden. Vores pointe er, at vi på et eller andet tidspunkt bliver nødt til at tage stilling til det her, så vi har en eller anden form for kapacitet i fremtiden, når solen ikke skinner, og vinden ikke blæser,« siger Henrik Lund.

",
,2021-12-29 00:00:00,Atlas viser hvordan lysforurening fra energiprojekter kan skade havmiljøet,Ingeniøren,Link,"En kortlægning af lysforurening i verdens have viser Nordsøen som udsat på grund af energiprojekter - både de vedvarende og de fossile.

Et nyt atlas over lysforurening i verdens have viser udbredelsen af menneskers kunstige belysning - den rækker langt ned i vandet i vores farvande og rammer et sårbart dyreliv, der kan påvirkes negativt af for meget lys om natten.

Engelske forskere har kortlagt de kystnære områder, som er mest udsat for kunstigt lys om natten, ALAN (Artificial Night At Light) fra store byer eller fra industriområder. Og de har derefter beregnet mængden af lysforureningen på forskellige vanddybder ved at kombinere satellitbilleder, feltstudier og computermodellering af, hvor langt lyset trænger ned.

Deres verdenskort over undervands-lysforurening viser, at 1,9 mio. kvadratkilometer kystnært hav er udsat for 'biologisk betydningsfuld' ALAN på 1 meters dybde - det vil sige udsat for en kunstig lysmængde, der kan påvirke dyrelivet. 1,6 mio. m2 har lysforurening ned til en dybde af 10 meter. 840.000 m2 er lysforurenet helt ned på 20 meters dybde.

Kunstigt lys om natten forstyrrer naturen
Tidligere studier har vist skadelige effekter af lysforening på f.eks. tanglopper, der om dagen graver sig ned i det tørre sand, men hver nat bevæger sig ned til vandkanten for at spise alger. Deres natlige migration forstyrres af kunstig belysning (Current Biology, juni 2020).

Et studie sidste år viste, at lysforurening kan række ned i vandet og påvirke dyrelivet på havbunden (Biologically important artificial light at night on the seafloor). Især på lave dybder er havmiljøet tilpasset en stor variation i lysmængden som følger af årstiderne og vejrets skiften og ofte også af muligheden for høje og lave niveauer af sedimenter, der filtrerer mere eller mindre lys fra. Men over en vis tærskel vil kunstigt lys om natten kunne påvirke balancen i biodiversiteten ved at ændre på dyrenes adfærd.

Atlasset kortlægger ikke de konkrete effekter på det lokale dyreliv, men kvantificerer den lysmængde, der trænger ned i vandet. Formålet med kortet er at skabe en fælles ramme for vurdering af miljøeffekten af lysforureningen, som i stigende grad tilskrives en skadevirkning på biodiversiteten.

»Udbredelsen af lysforurening til lands har været kendt i årevis, og nogle antager måske, at det kunstige lys ikke trænger ned i havene, men det gør det og i tilstrækkelig mængde til at have biologisk effekt. Vores atlas er det første, som kvantificerer mængden af ALAN i verdenshavene. Alvoren af problemet i visse regioner, herunder Middelhavet, Den Persiske Golf og Det Sydkinesiske Hav, er ganske alarmerende,« siger studiets hovedforfatter, Thomas Davies, lektor i Havmiljø ved University of Plymouth, i en pressemeddelelse fra universitetet.

Energiprojekter til havs giver stor lysforurening
På det nye kort over lysforureningen er der langt ud i Nordsøen lysende gule og lysegrønne plamager, som angiver lysforening ned til stor dybde. Det er omkring gas- og oliefelterne, hvor der arbejdes i døgndrift med farligt maskineri, som kræver kraftigt lys af hensyn til de ansattes sikkerhed.

Artiklen nævner energiprojekterne i blandt andet Nordsøen, men også i den Persiske Golf, som en særskilt problemstilling fra lysforeningen fra land, fordi det kunstige lys ofte rammer direkte ned i vandet. Ved lysforurening fra storbyer og industri til lands vil lyskilderne oftest være rettet indad mod land og ikke ud i havet. Boreplatformene ligger desuden ude i havet, hvor vandet ofte er mere klart og derfor lader lyset trænge længere ned end nærmere ved kysterne.

Det er med til at gøre havenergiprojekter til en kilde til lysforurening, som forskerne bag lysatlasset opfordrer til at holde øje med. Og det gælder vel at mærke ikke kun kun den fossile energi, men også store VE-projekter til vands, hvor arbejdet heller ikke kan udføres i mørke eller udsættes til de lyse timer.

I Søfartsstyrelsen Miljørapport fra marts 2021 om Danmarks Havplan indgår risikoen for lysforurening som en del af miljøvurderingen, men det behandles primært som et spørgsmål om påvirkning af havfugle og andet dyreliv over havoverfladen. Risikoen for miljøpåvirkning ved lysforurening nede i vandet er stadig et underbelyst område.

Ikke underlagt international lov
De kortlagte 1,9 mio. kvadratkilometer lysforurenet hav udgør 3,1 procent af de 'Eksklusive Økonomiske Zoner', der kan etableres ud fra FN's Havretskommision fra 1982. Havretten giver en kyststat eneret på at udnytte naturressourcerne i havet, på havbunden og i undergrunden i zonen, der kan strække sig op til 200 sømil ud i havet og række ud over territorialfarvandet.

Andre stater har ret til at sejle og flyve igennem zonerne og skal have lov til at lægge undersøiske kabler og rør, men kyststaten har ret til at håndhæve sin egen respektive miljølovgivning indenfor zonen, så hvis lysforurening til havs skal reguleres, ville det skulle ske ved frivillighed og i de enkelte lande.

",
,2022-01-31 00:00:00,Nødråb fra branchefolk: Ingeniørmangel truer den grønne omstilling,Ingeniøren,Link,"Danske virksomheder har ikke i nærheden af de inge­niører, der skal til for at kunne reducere Danmarks udledning af drivhusgasser med 70 pct. inden 2030, mener flere organisationer.

Manglen på ingeniører i Danmark er nu så udtalt, at det truer den grønne omstilling. Sådan tolker en række organisationer nye tal om situationen på arbejdsmarkedet.

En ny konjunkturundersøgelse fra Foreningen af Rådgivende Ingeniører (FRI) viser således, at 98 pct. af medlemsvirksomhederne i dag mangler kvalificeret arbejdskraft mens foreningens 10 største medlemmer tilsammen efterspørger 700-800 ingeniører.

Samtidig tyder en ny mismatch-­analyse udarbejdet for Danske Gymnasier og Ingeniørforeningen, IDA på, at problemet vil blive meget værre, så Danmark i 2030 kommer til at mangle 13.000 uddannede kandidater inden for de ingeniørfaglige områder samt teknik og it. Hertil kommer en mangel på 7.000 personer med en mellemlang teknik- eller it-uddannelse.

»Tallene viser, at ingeniørmanglen er en samfundsudfordring. Det er ikke bare en enkelt eller et par virksomheder, der har problemer,« siger FRI’s direktør, Henrik Garver, og fortsætter:

»De initiativer i Finansloven, der skal sikre bæredygtighed og grøn omstilling, gør det klart, at behovet for ingeniørkompetencer fortsat vil stige. Den generelle mangel på ingeniører truer Danmarks førerposition inden for bæredygtighed og grøn omstilling, så udviklingen kommer til at gå alt for langsomt i forhold til regeringens visioner og mål,« siger han.

Henrik Garver henviser til de politiske målsætninger om at reducere udledningen af drivhusgasser med 70 pct. inden 2030 samt Finanslovens initiativer inden for bæredygtighed og grøn omstilling, som bl.a. omfatter en drikkevands­indsats til 120 mio. kr. CO2-fangst til godt 2,5 mia. kr. og 2 GW mere havvind.

Alle ingeniørfag er hårdt ramt
Den største udfordring i den grønne omstilling bliver at omstille energisystemet, så det først og fremmest er baseret på el. Det vil kræve ekstraordinært mange ingeniører.

»Den grønne omstilling kræver, at vi nytænker den måde, hvorpå vores energisystem fungerer. Og det kræver mange flere ingeniører og energiplanlæggere. For der er stor forskel på at kunne koncentrere sig om at vedligeholde sine ­kraftværker og net og så at skulle opbygge et helt nyt energisystem og gøre alting på en fundamentalt anden måde. Og det er det, der giver den ­massive mangel på ingeniører lige nu og her,« siger Henrik Garver.

Af et klimasvar, som IDA og Aalborg Universitet sammen udarbej­dede i 2020, fremgår det, at den grønne omstilling alene på vindområdet vil medføre en merbeskæftigelse på 54.400 årsværk frem til 2030 – heraf vil godt et par tusinde være inden for de lange naturvidenskabelige og tekniske videregående uddannelser, som bl.a. favner ingeniøruddannelserne.

»En særlig udfordring er den el, vi får via vindkraft, der kun er der, når vinden blæser. Det kræver et meget mere fleksibelt system, der kan koble forskellige elementer til og fra, og som kan føre overskudsstrøm over i power-to-x med udvikling af energi­øer eller til opvarmning af vand til fjernvarmesystemet,« siger Henrik Garver.

Afhængighed af udlandet
Jan Hylleberg, administrerende direktør for ­brancheorganisationen Wind Denmark, oplever en klar mangel på ingeniører i hele sektoren – men især på offshore-området:

»Vores sektor er kendetegnet ved, at vi trækker på hele porteføljen af kompetencer. Derfor er det stærkt bekymrende, at alle områder er så hårdt ramt af mangel på ingeniører. For det kan betyde, at vi ikke kan ­rekruttere hurtigt nok, og at vi bliver endnu mere afhængige af udenlandsk arbejdskraft,« siger Jan Hylleberg med henvisning til, at 15-20 pct. af sektorens medarbejdere i dag har udenlandsk baggrund.

»Vi er afhængige af, at der på sigt uddannes nok ingeniører. Så enhver ændring, der forringer uddannelserne eller reducerer antallet af uddannelsespladser, er uacceptabel. Hos os er der en bekymring for, at de politiske beslutningstagere ikke er tilstrækkeligt opmærksomme på omstillingstempoet, og at det kan gøre udfordringen større, end den burde være,« siger han.

Som et eksempel på, hvor hurtigt omstillingen foregår, nævner Jan Hylleberg brintsektoren, hvor der for få år siden var beskedne forventninger til, hvad power-to-x og brintproduktion kunne levere inden 2030.

»I dag er forventningerne tårnhøje som en følge af et betydeligt fald i omkostningerne på grøn strøm og brint samt krav om CO2-reduktioner. De teknologi- og ­markedsmæssige udviklinger gør, at den grønne omstilling i visse sektorer kommer til at forløbe hurtigere end forventet. Det skubber til efterspørgslen på bl.a. ingeniører,« siger Jan Hylleberg.

Lønnen stiger betragteligt
En anden konsekvens af manglen på ingeniører er, at organisationer og virksomheder stjæler medarbejdere fra hinanden, fortæller Henrik Lindved Bang, der er direktør for Bygherreforeningen. Han peger på medlemsundersøgelser, som viser, at der aktuelt er ekstra stort fokus på aktiviteter, der kræver ingeniører med ekspertise inden for bæredygtighed og digitalisering.

IDAs lønstatistik viser da også, at lønningerne for IDAs privatansatte medlemmer i gennemsnit steg med 4,3 pct. i 2021 – den højeste lønstigning siden årene op til finanskrisen.

»Lønpresset skyldes, at der især inden for byggeri og anlæg er fuldt drøn på aktiviteterne, der for ingeniørerne bl.a. går ud på at finde de løsninger, der har det mindst mulige klimaaftryk. Det bevirker, at virksomhederne forsøger at lokke andre virksomheders medarbejdere til sig med lovning om bedre vilkår og højere løn,« siger Henrik Lindved Bang.

Hvad angår digitaliseringen, er Henrik Garver ikke så bekymret. For selvom opgaven fylder en del i den grønne omstilling, oplever han de digitale kompetencer hos både virksomheder og ingeniører som stærke.

Til gengæld bekymrer og ærgrer det ham, at der hverken på den korte eller lange bane ser ud til at være politiske initiativer, der kan afhjælpe ingeniørmanglen.

»Regering og folketing kunne gøre meget mere for at styrke de tekniske og naturvidenskabelige videregående uddannelser og slå et slag for at øge børn og unges inter­esse for disse fag f.eks. ved at løfte folkeskolelærernes kompetencer på disse områder,« siger Henrik Garver, der foreslår at øremærke nogle af de 125 mio. kr., der er afsat til at forbedre læreruddannelsen.

Han pointerer dog samtidig, at en opgradering af uddannelses­systemet ikke alene løser problemet: Også virksomhederne må mere på banen og gøre en større indsats for at opspore talenter, f.eks. ved at rekruttere fra udlandet og samarbejde med nationale og internationale virksomheder, der har de nødven­dige kompetencer på området.

»Men man skal altid huske på, at det at trække på udenlandsk arbejdskraft både kan være godt og skidt for Danmark. Jeg har altid været ked af, når virksomheder flytter ud, fordi de ikke kan finde den nødvendige arbejdskraft herhjemme. Men i bund og grund er det et politisk ansvar at sikre, at danske virksomheder kan finde de nødvendige medarbejdere og ikke flytter ud af landet,« siger Henrik Garver.

Manglen er generel
Socialdemokratiets uddannelsesordfører Ida Auken fremhæver, at samfundet ikke kun mangler ingeniører. Mangel på arbejdskraft er et generelt problem, siger hun:

»Arbejdsmarkedet skriger på sygeplejersker, faglærte, læger, pædagoger, lærere, ingeniører og mange andre. Opgaven med at sikre mennesker til de sektorer, der har størst behov, er derfor vigtigere, end den har været længe,« siger hun.

»Regeringen har indgået en aftale om oprettelse af nye studiepladser rundt om i landet, så uddannelserne bliver tilgængelige for flere. Og det glæder mig, at universiteterne selv lægger op til at foretage den tilsvarende nedskalering i antallet af studiepladser i de store byer på uddannelser med stor ledighed, så flere unge tilskyndes til at søge mod uddannelser med højere efterspørgsel efter kandidater,« siger Ida Auken.",
,2022-02-19 00:00:00,Sensorer i vinger skal forebygge dyre skader på vindmøller,Ingeniøren,Link,"DTU-forskere arbejder på at forudsige skader på vindmøllevinger ved hjælp af digitale tvillinger og sensorer inde i vingerne.

DTU har i samarbejde med Siemens Industry Software udviklet en live demo af en digital vindmøllevinge­-tvilling. Med håndkraft bliver vingen sat i svingninger, mens man i realtid kan se dens digitale tvilling efterligne alle bevægelserne. Foto: Simon Rubin

Overvågning Operatører jagter data for at forudsige dyre skader

Data og digital overvågning er højt på dagsordenen for operatørerne af verdens store havvindmølleparker. Ikke alene vokser de enkelte møller i højden og udgør hver for sig en større investering end tidligere – de flytter også længere og længere ud på havet, hvilket gør det dyrere at inspicere dem.

Hos verdens største operatør af havvindmøller, danske Ørsted, har man derfor længe arbejdet med at gøre IoT til et lavpraktisk redskab i forbindelse med vedligeholdelse af den stadigt voksende portefølje af dyre anlæg langt ude på havet.

Klaus Baggesen Hilger, der er chef for Operations Digital & Innovation hos Ørsted, fortæller, at markedet for vedligehold på få år har bevæget sig fra udelukkende at bestå af én løsning – en tekniker i et reb udstyret med et digitalt kamera – til i dag at være mere multifacetteret. Nu kan droner kigge både uden på og inde i vingerne og i visse tilfælde endda foretage lette reparationer.

Men han anerkender også, at der er muligheder for at gøre det endnu smartere, og derfor er retrofitting af sensorer og målekampagner fast praksis på Ørsted eksisterende havvindparker.

»De vindmølleparker, vi har sat op, er jo ekstremt digitale fra fødslen af. Men i takt med at vi driver dem, finder vi også løbende ud af, at der er nogle data, vi ville ønske, vi havde. Med flere datapunkter vil vi kunne forbedre oppetiden og generelt tilrettelægge en bedre og mere omkostningseffektiv vedligeholdelsesstrategi,« siger Klaus Baggesen Hilger.

Ikke kun en spareøvelse
Men det er ikke kun en spareøvelse for Ørsted, forsikrer han. Det handler i høj grad om at klæde havvindparkerne bedre på til deres rolle som fremtidens bærende kraftværker i elsystemet.

»Vores parker er jo blevet så kæmpestore efterhånden, at det er enormt vigtigt for os at sikre oppetiden. Vi skal pålideligt kunne levere strøm ind på elmarkedet, holde frekvensen og spændingen i nettet, og derfor skal vi også kunne demonstrere, at vi har fuld kontrol over vores aktiver,« siger Klaus Baggesen Hilger.

Analysehuset Wood Mackenzie udgav i sommeren 2019 en ­rapport, der konkluderede, at slitage og skader på offshore-vindmøllevinger årligt løber op i 5.000 dages nedetid og koster operatørerne over 450 millioner kroner i tabt fortjeneste og reparationsomkostninger.

Derfor ser et dansk-tysk projekt ved navn ReliaBlade lige nu nærmere på, hvordan industrien fremover kan danne sig et bedre overblik over tilstanden af særligt vingernes beskaffenhed ved hjælp af sensorer og såkaldte ‘digitale tvillinger’.

Hovedformålet med at have en virtuel replika, komplet med fysiske modeller, der beskriver vingens indre så tæt som muligt på virkeligheden, er at det gør vindmølleoperatørerne i stand til at komme på forkant med skader på møllernes mest udsatte komponent.

»Idéen er, at man kan ­monitorere skadesudvikling og på den måde forudsige behovet for vedligehold. I stedet for at foretage en periodisk inspektion, som jo kan vise sig at være forgæves, hvis møllerne har det fint, så kan operatører bruge den digitale tvilling til kun at tage ud på havet, når der virkelig er brug for det,« siger Kim Branner, der er seniorforsker og sektionsleder på DTU Vindenergi og står i spidsen for den danske del af ReliaBlade-projektet.

Sensorer ind i vingerne
Kim Branner forklarer, at der allerede i dag foretages løbende monito- rering af vindmøllevingernes beskaffenhed, men at der endnu ikke findes sensorer inde i vingerne, hvilket er en forudsætning for at få den digitale tvillings høje grad af indsigt i potentielle skader.

»Mig bekendt er man ikke rigtig gået i gang med at få sensorer ind i vingerne i vindindustrien. På den måde er man lidt bagefter eksempelvis bilindustrien, som jo sætter både sensorer, lidar-skannere og kameraer rundt omkring på bilerne i de her år,« siger han.

Det kan Klaus Baggesen Hilger fra Ørsted skrive under på. Han siger, at operatørerne længe har forsøgt at forklare mølleproducenterne, at de meget gerne så indbyggede sensorer i vingerne.

»Der er mange andre sensorer på en vindmølle, der leverer data, som du kan bruge til at sige noget om vingernes tilstand. Vi måler både på vibrationer, rotationshastigheder og akustiske signaler i dag, som kan bruges i den henseende. Men det ville da være lækkert, hvis vi kunne få sensorer ind i vingerne også,« siger han.

»Der findes i dag kommercielt modnede løsninger, hvor sensorerne er integrerede i vingerne, og det er derfor bare et spørgsmål om, at industrien (vindmølleproducenterne, red.) tager det til sig, for det er jo for sent at gøre i vores led af forsyningskæden,« siger han.

Havvinden har netop taget hul på et årti, hvor Danmark med sine planer om at opføre energiøer skal mere end fordoble den eksisterende kapacitet på 2,3 GW. Samtidig kalder EU’s klimamål på en årlig udbygning på minimum 30 GW, både på land og hav, frem mod 2030.

Vindmølleoperatørerne kan med andre ord se frem til et travlt årti, hvor antallet af anlæg, der skal holdes øje med og serviceres, vil eksplodere. Derfor mener Kim Branner, at det haster med at få installeret den rette hardware i møllerne.

»Hvis jeg var vindmølleoperatør, så ville jeg begynde nu at efterspørge flere sensorer i vingerne. For uanset om de fysiske modeller og den kunstige intelligens bag de digitale tvillinger er klar til at blive brugt operativt eller ej, så kan man altid opdatere softwaren, hvis den om fem-ti år er blevet meget bedre. Så jeg synes, det gælder om bare at få sensorerne ind i vingerne nu,« siger han.",
,2022-03-24 00:00:00,Storbritannien forventer 86 GW vindkraft til havs,Ingeniøren,Link,"Planlægning og udbygning med havvindmøller tager fart i Storbritannien. I Danmark har projekterne svært ved at få tilladelse fra myndighederne.

Mens danske politikere har svært ved at blive enige om hvor og hvornår der skal udbygges med havvindmøller, går det anderledes stærkt i Storbritannien.

I den nyeste opgørelse fra organisationen RenewableUK, er den samlede nuværende og planlagte udbygning med havvindmøller blevet opgjort til 86 GW.

I det skal der altså både indregnes de eksisterende 10 GW havvind, parker der er under konstruktion og så en lang række af mere eller mindre tidligere faser af planlægning.

Nok så interessant er det, at antallet af planlagte havvindmøller er steget med 60 procent over det sidste 12 måneder. Det skyldes især en udbudsrunde fra England på 8 GW og fra Skotland på 25 GW.

517 GW undervejs i verden
RenewableUK har yderligere samlet de kendte planer for hele verden og vurderet, at der er udsigt til en udbygning på hele 517 GW med kendte planer. Heraf står Kina for 75 GW, USA for 48 og Sverige for 39 GW.

I det samlede tal er der ikke sat en dato på, hvornår de mange vindmøller er på plads og koblet til nettet, men det er allerede en hel del mere end Global Wind Energy Council kunne fremvise i deres 2021-rapport. Her var det estimeret, at der i 2030 kunne være 270 GW havvindmøller.

For 2050 anslår GWEC, at der kan være helt op til 2.000 GW havvindmøller. Til sammenligning anslår Verdensbanken, at der er et samlet teknisk potentiale på 71.000 GW på verdensplan.



Danmark har lige nu 14 havvindmølleparker med en samlet kapacitet på 1.699 MW. Der er yderligere 14 projekter under planlægning på tilsammen godt 4 GW. Dertil kommer vindmøller i forbindelse med de kommende energiøer i Nordsøen (maks 10 GW) og Bornholm (maks 2 GW).

Men planlægningen er i flere tilfælde, især for de kystnære parker, løbet ind i lokale problemer. Senest har et beskyttelsesområde for fugle i området Omø Syd, i flere år blokeret for opførsel af en park på 50 møller i Smålandsfarvandet.",
,2022-03-26 00:00:00,DEBAT: PtX er slet ikke nyt - det startede på en højskole i 1891,"Ingeniøren
Hans Christian Hansen
dr.scient, lærer ved Askov Højskole 1978-95",Link,"PtX er hype. Men opfinderen Poul la Cour var allerede på sporet, da han lagde vind og brint ind på Askov Højskole i det forrige århundrede.

Vi kan ikke blive ved med at brænde for meget af i varmefyr og motorer, for så ryger vi ind i en klimafremtid ingen ønsker. Heldigvis er der fundet en mulig løsning. Ren energi fra sol og vind omdannes til et rent brændstof, der går under navnet ”power-to-X”. Det lyder som en matematisk ligning med den ubekendte x, men der er faktisk fundet en løsning nemlig X=H for Hydrogen eller brint, som det hed i min skoletid. Det skønne ved brint er, at det dannes let ved spaltning/elektrolyse af vand, og at det ved forbrænding med ilt igen bliver til vand. Så der er ingen forurening.

Ydermere kan brinten formeres til en række andre brændstoffer, der faktisk i stort omfang og med begrænset forurening kan erstatte de nuværende brændstoffer i motorer, og brinten kan direkte omsættes til elektricitet igen i den såkaldte brændselscelle. Så det er bare med at komme i gang med energiøer og brintfabrikker.

Hvorfor i alverden er der ikke nogen, der har fundet på det noget før? Det er der også, og det skete således:

Vi skruer tiden tilbage til 1890’erne og til landsbyen Askov, mest kendt for sin højskole, der bl.a. havde naturvidenskabelig undervisning på højt niveau. Denne undervisning blev varetaget af meteorologen og opfinderen Poul la Cour (1846-1908).

Askov 1894
Pressen var godt klar over, at der skete noget i Askov midt i 1890’erne. Politikens ”Justus” besøgte forsøgsanlægget i Askov i 1894:

”Efter Rygtet var det lykkedes ham at fremstille et nyt Lys, der ved sin Prisbillighed snart vilde fortrænge baade Gas og Elektricitet. Om alt dette talte man i Jernbanekupeen, da vi undervejs fra Esbjerg steg af ved Askov for at føre vore Læsere ind i Opfinderens Laboratorium. Poul la Cour bebor en af de nette Villaer, der tilsammen udgør Askov By. Hans Hjem er i Frastand let kendelig paa en høj Mølle, der med sine fritstaaende Ben og Parasolvinger minder lidt om de Møller, der er brugelige i Farmerstaterne Dakota og Montana. Det blæste og Møllen gik for fuld Kraft. Opfinderen, som modtog os med den største Forekommenhed, er en fyrretyveaarig Mand… Han er forlegen og søger efter Ordene, indtil Samtalen føres ind paa hans specielle Omraade. Da faar Personen Liv
og Talen næsten Lyrisk Flugt”.

Så får læserne ellers besked om de tekniske arbejder. Forsøgsmøllen i Askov, der var oprettet i 1891 på baggrund af en finanslovsbevilling, omsatte vindens energi til elektricitet, der så kunne adskille vand i ilt og brint. Luftarterne blev opsamlet i to beholdere. Tanken var nu at disse luftarter skulle føres ned til højskolen og en del andre boliger i Askov.

Anlægget var i udviklingsfasen, da ”Justus” var på besøg, men det var dog overbevisende nok til at han kunne slutte sin reportage med:

”Da vi forlod Møllen og fra Marken saa hans Skygge inde i den hvide Lysning, kom vi til at tænke paa, at denne straalende Lysstrøm var en opsparet Storm - maaske den samme Storm, vi havde haft for et Par Dage siden under Strandingen ved Thyborøn Kanal. Og saa tror man endda ikke paa Mirakler”.

Forsøgsmøllen start 1891
Poul la Cour er kendt som pioner for vindkraft. Specielt hans undersøgelser af møllemodeller og vingeprofiler i vindtunneller, der resulterede i en velbegrundet opskrift på en ”ideal” mølle. Men allerede fra starten var hans arbejde med vindkraft dybt forbundet med tanken om brint som energimedium og -lager.

”Jeg beder dig læse hoslagte igennem. Det er ingen Flyveide, men en Tanke, som jeg i mange År har syslet med. Nu først har den fået endelig Form, dels ved den Ide, du ser, jeg har fået om Brinten, dels fordi jeg har fået Appel til Hjælp”. Ideen på skitseform lød:
”Opgave: Opsamling af Vindkraften, så den kan benyttes, når der er Brug for den, og både til Lys, til Varme og til Bevægkraft…
Midlerne: Ved en Vindmotor omsættes Vindkraften gjennem en Dynamo­elektrisk Maskine til Elektricitet…
P. la Cour: vil anvende den elektriske Kraft til at sønderdele Vandet i Ilt og Brint, opsamle Brinten i en Gasmotor. Benytte dens forbrænding til Lys, til Varme og til Bevægkraft efter Behovet - 1 kubikmeter Brint kan yde samme Kraft som 5 Heste i en Time.
Andragende: 4.000 kr. for gjennem Forsøg at kunne føre Sagen videre, så der kan forelægges et positivt Resultat”.

Broderen J. C. la Cour blev samme år præsident for Landhusholdningsselskabet. Han var en kender af forretningsgangene omkring finansloven og tog initiativ på sin brors vegne. Han gik straks i indenrigsministeriet med ovenstående notat og fandt sammen med departementschefen, senere statsminister, Hugo Hørring en ledig plads på finanslovsforslaget, og bevillingen gik igennem allerede en måned senere. Så i maj 1891 stod Forsøgsmøllen i Askov klar til forsøgsvirksomhed.

Brintværket i Askov
Vandsønderdeling er i princippet nemt nok. Men processen skulle gerne være effektiv. Så la Cour måtte selv udvikle et apparat, da det bedste anlæg på markedet viste sig ikke at være godt nok. Det lykkedes, men for at demonstrere nytten af et brintkraftværk, forudsatte det kunder og et distributionsnet. la Cour måtte derfor sikre sig, at Askov højskole og lærerboligerne turde være med på ideen. I efteråret 1893 fik han beroliget alle parter med hensyn til pris og eksplosionsfare. I et referat af forhandlingerne i lærerrådet står:
”På højskolen skulle petroleumslysene i alle de større lokaler erstattes med det nye lys. To store lamper i hver af gymna­stiksalen, foredragssalen og spisestuen fik tildelt hovedparten, i alt 1000 nor­mallys. I læsestuen, »Skriveskolen«, køkkenet, dagligstuen, »Havestuen« og for­standerens stue skulle der hvert sted oprettes en mindre lampe og derudover lidt gangoplysning”,

Da aftalen var i orden skulle brinten og ilten ledes hen til højskolen. Det krævede bl.a. nedgravede blyrør. Jeg var lærer på Askov Højskole i 1980’erne og oplevede, hvordan gasarbejderne fra Naturgas Syd stødte ind i blyrør mange steder. Det var det gamle brintsystem fra 1890’erne, de her genopdagede. Systemet havde været i brug i 1890’erne og et par år ind i 1900-tallet. Og selv om brinttanken kun var på 12 kubikmeter, forekom det sjældent, at værket ikke havde lagret energi nok til vindstille dage. La Cour havde demonstreret, at et lille samfund godt kunne få klaret sit belysningsbehov fra en vindmølle, et elektrolyse-apparat og en brinttank.

Knaldgas og eksplosionsmotor
Hvor fremtidens store brintværker og energiøer nok kommer til først og fremmest at levere brint, skulle la Cours altså også levere ilten, selvom den jo faktisk findes i vores atmosfære. Det at tappe såvel ilt som brint ud af elektrolyseapparaterne og lede luftarterne under jorden hen på højskolen og ind i lokalerne kunne være farligt. Det er ikke uden grund, at blandingen 2-1 af brint og ilt kaldes ”knaldgas” og har fristet til ”sjove”, nu forbudte forsøg, i skolernes fysiklokaler.

La Cour foretog selv kontrollerede sprængninger for at afklare, hvor stor risikoen ved knaldgas kunne være. Jeg har i Forsøgsmøllens arkiv fundet en gammel glarmesterregning, der lød på ”Istandsættelse af alle ruder efter eksplosion”. Fremtidens brintforsyning baseret på vindkraft og solenergi får næppe et sådant parallelt forløb med ilt og brint, så knaldgaseksplosioner vil ikke forekomme. Men brinten skal som ethvert brændstof behandles med omtanke.

Af la Cours oprindelige ansøgning til finansudvalget fremgik det, at han blot betragtede brinten som et energilager. Selve målet var at kunne få ”bevægkraft”, eller som vi kalder det i dag ”power-to-X”. For at realisere dette mål måtte la Cour i gang med at udvikle en eksplosionsmotor, der kunne gå på brint eller knaldgas. Efter en række forsøg i 1895 i samarbejde med Maskinfabrikken Tuxen og Hammerich konkluderede de, at knaldgaseksplosionerne var for heftige til, at motoren kunne gå rigtigt. Så han opgav at omdanne brint tilbage til elektricitet.

Et teknologihistorisk apropos
Jeg har spekuleret på, hvorfor la Cour så let opgav at komme videre til elektricitet fra hans vindmøllebrint. Her synes jeg det er slående, at han to dage før han meddelte Tuxen og Hammerich at han ville trække sig ud af forsøget, havde klippet en dateret avisartikel ud og gemt den som et af de ganske få udklip, jeg langt senere kunne finde i la Cour arkivet. Artiklen drejede sig om den tyske kemiker Wilhelm Ostwalds tale i Bunsengesellschaft. Talen er berømt - for her drog Ostwald en konsekvens af termodynamikkens anden hovedsætning, nemlig at afbrændingsteknikker aldrig kan blive energieffektive og i øvrigt ville skabe en uudholdelig forurening. Derfor skulle teknikken og samfundet vælge en elektrokemisk fremtid. Artiklen gav som eksempel Dr. Wilhelm Borchers udvikling af det, vi i dag ville kalde en brændselscelle. La Cour har ikke på skrift vedgået sig en påvirkning af dette elektrokemiske program, men hans handlinger i månederne heromkring kan tolkes i den retning.

Kalkkul
Det blev dog ikke brændselscellen, at la Cour arbejdede videre med, men en anden af Dr. Borchers ideer, nemlig produktion af kalkkul, calciumkarbid. Processen var beskrevet i Ingeniøren i februar 1895: Stærk strøm sendes gennem en blanding af pulveriseret kalk og kul, hvorved et stof fremkom, der ved tilsætning af vand danner den energirige acetylengas.

Man var højt oppe i Ingeniøren over dette: ”Man kan vel ikke vente af fremstille Dyr og Planter, men der er mulighed for at syntetisk Vej at fremstille de Næringsmidler, som ere nødvendige til Opholdelsen af livet”.
Det kunne la Cour ikke stå for. Her var et energilager – en power to X - i form at det faste stof CaC2, der anderledes let kunne transporteres omkring og frigøre sin energi blot ved tilsætning af vand. Han prøvede derfor at købe teknologien til Forsøgsmøllen af den amerikanske patenthaver T. L. Wilson. Da forhandlingerne trak i langdrag valgte la Cour selv at eksperimentere. Vi kan læse om resultatet i Forsøgsmøllens protokol:

” Det er i dag lykkedes os på Forsøgsmøllen at fremstille Kalkkul (Calciumcarbid)«. Og efter en beskrivelse af forsøgsforløbet: »Det fremkomne Kalkkul var for største Delen lavaagtigt, men mindre dele var dog helt sammensmeltede til en jævn Masse. Ved pågydning af Vand afgiver det Luft, der lugter som Fosfor, og brænder i en improviseret Lampe med en særdeles kraftig Flamme. Dette sidste bevidnes af Ludvig Schrøder og H. F. Feilberg, Forsøgsmøllen den 24. maj 1895, kl. 9½ Aften«
Dette gennembrud gjorde det lettere for ham at forhandle om rettighederne til at benytte det amerikanske patent, men dog udelukkende til brug i forbindelse med vindkraft.

Pioner for Power to X?
Poul la Cour er klar anerkendt som pioner inden for vindkraft, men var han også pioner for ptx? Det lykkedes for ham at danne karbid ud fra vindkraft, men så vidt jeg kan se, spredte denne teknologi sig ikke på andre vindmøller Han gik kun i gang med sine mølleforsøg, fordi han havde fået ideen med brint, og han havde held med at holde Askov belyst i et lille årti med brint som energilager. Han havde ikke held til at komme videre fra brinten, men han forsøgte dog med knaldgasmotoren. Så han må regnes med blandt pionererne for Power to X.
I dag er teknologien klar, de politiske rammer er klar, og nu kan vi for alvor gå i gang med at realisere la Cours brintvision på nationalt og internationalt plan.",
,2022-04-07 00:00:00,Med den rette løsning kan den danske olie- og gasproduktion elektrificeres,Ingeniøren,Link,"CO2-emissionen fra den danske produktion af olie og gas i Nordsøen kan reduceres med op til 900.000 ton årligt. Men prisen per ton CO2 er høj og projektet usikkert.

Når olie og gas skal hives op fra produktionsplatformene Syd Arne, Tyra, Halfdan og Dan i den danske del af Nordsøen udsendes store mængder CO2. For i processen bruges der gas produceret på platformene, og lige før Tyra-feltet lukkede i 2018 (for at blive renoveret), toppede emissionen med cirka 1,5 millioner ton årligt.

Energistyrelsen har nu i samarbejde med den danske olie- og gasbranche udarbejdet en analyse, der ser på, hvordan det udslip kan bringes ned ved at elektrificere en del af processerne med energi fra VE. Der er kigget på tre overordnede koncepter:

Forsyning af el via højspændingsledninger fra land
Forsyning fra havmøller
En kombination af de to foregående
Resultatet viser, at CO2-emissionen kan reduceres med op til 900.000 ton årligt i 2030, og at det akkumuleret kan ende på op til 14 mio. ton frem til det forventede produktionsstop i 2050. Men resultaterne viser også, at der er meget stor forskel på de enkelte løsninger set i forhold til CO2-skyggeprisen, samfunds- og selskabsøkonomien.

»I analysen beskriver vi et antal løsningsmodeller i tekniske såvel som økonomiske termer. Dermed er der skabt et grundlag for at vurdere, om der er nogle af de modeller, der er interessante at arbejde videre med,« siger chefkonsulent i Energistyrelsen, Troels Krogh, der har stået i spidsen for arbejdet.

Forskellige muligheder på forskellige platforme
I dag bliver el på platformene produceret med generatorer drevet af gasturbiner, og cirka 80 procent af udstyret på produktionsstederne Syd Arne og Tyra er allerede eldrevet. Det gælder for eksempel gaskompressorer og vandinjektionspumper.

Men på Halfdan og Dan er en del udstyr direkte mekanisk forbundet til gasturbiner, og det kan give en del praktiske udfordringer, hvis det skal elektrificeres. Det gælder for eksempel i forhold til pladsbegrænsninger og vanskelige tilgangsforhold. Platformene er også forskellige i deres muligheder for at hurtigt at overgå til el og graden af elektrificering er også taget med i beregningerne.

Med udgangspunkt i de tre overordnet modeller er der blevet set på forskellige muligheder for at forsyne platformene fra for eksempel en kommende energiø eller en norsk havmøllepark, der skal bygges i norsk farvand men tæt på de danske platforme.

Et andet alternativ er, at bygge en kommerciel havmøllepark tæt på platformene og så bruge en gasturbine i det timer, hvor vinden ikke blæser nok til at forsyne udvindingen.

Brug for at snævre feltet ind
De mange muligheder og kombinationer er også med til at give en blandet landhandel af resultater. Oven i det vurderer Energistyrelsen at usikkerheden for alle data ligger på -30 pct./+50 pct.

I løsningen med den laveste CO2-skyggepris vil der kun være tale om elektrificering af Syd Arne og Tyra, hvilket også vil betyde, at den akkumulerede CO2-emission kun når 7,1 mio. ton.

Men omvendt vil modellen, hvor der hentes el direkte fra få havvindmøller i området og så bruges gasturbiner til backup, give den laveste omkostning, men også et mindre potentiale for CO2-reduktioner.

»Vi peger ikke på en konkret løsning men lægger informationerne frem, så der kan træffes kvalificerede beslutninger om det videre forløb. Herfra kan man forestille sig, at vi snævrer feltet ind og kigger lidt dybere ind i virkemidler, lovgivning og de tidsmæssige aspekter,« siger Troels Krogh.

Undersøgelsen af CO2-reduktioner på de danske platforme bygger på aftalen om fremtiden for olie- og gasindvinding i Nordsøen fra 3. december 2020. Her er det fastlagt, at indvindingen stopper med udgangen af 2050.

Læs hele rapporten her.",
,2022-04-20 00:00:00,Her er de største udfordringer for regeringens nye grønne plan,Ingeniøren,Link,"Regeringens nye plan for en grøn omstilling af Danmark får positive skudsmål fra erhvervsorganisation og forsker, men den risikerer hurtigt at løbe ind i store udfordringer, lyder det. De peger her på de største udfordringer for, at planen skal lykkes

Tirsdag i denne uge kunne regeringen, med Mette Frederiksen i spidsen, præsentere en ny plan for, hvordan Danmark får et mere grønt energisystem og samtidig får udfaset den russiske gas.

Hovedpunkterne kan ses i boksen her på siden.

Men i planen er der indlagt en række punkter, der måske ser løsbare ud for et politisk system, men som måske ikke lader sig løse helt så nemt i de konkrete processer, der skal sættes i gang for at nå i mål.

Vi har derfor spurgt to centrale aktører i processen, for at få bud på de største hurdler, der skal overvindes for, at det skal lykkedes, både at gøre boligopvarmningen uafhængig af naturgas og mangedoble den grønne elproduktionen.

Først er det Kamilla Thingvad, der er direktør med ansvar for energiproduktion og -udvikling og handel i den nye erhvervsorganisation Green Power Denmark, der er en fusion af Dansk Energi, Wind Denmark og Dansk Solkraft. Som den første udfordring understreger hun, at hvis planen skal gennemføres, så skal der holdes et særdeles højt tempo i udrulningen:

»Vi kan se, at vindmølleudbygningen på land er stagneret her de senere år. Det kan der være mange årsager til; lokal modstand og langsommelige sagsbehandling ude i kommunerne. Derfor skal myndighedsbehandlingen gribes markant anderledes an, og vi foreslår, at der oprettes “grønne råd” ude i kommunerne, hvor borgerne er med til at definere lokalplaner for udbygning med sol og vind og helt konkrete projektforslag.«

»Sådan som det er i dag, så er det kun modstanderne, som bliver hørt. Oven i det er klima-forhold ikke en prioriteret faktor i kommunernes planlægning – altså ikke en såkaldt ”national interesse”. Det vil sige, at kommunerne ikke er forpligtede til at gøre plads til opstillingen af vindmøller og solceller, når de udarbejder lokalplaner,« siger hun.

Når det gælder kravet om, at alle husholdninger i 2022 skal have klar information om alternativer til olie- og gasfyr, så er Green Power Denmark positivt indstillet. Men ifølge Kamilla Thingvad, så oplever man også en del udfordringer i planlægningen. Derfor skal der tages fat i den kommunale planlægning:

»Det er rigtig fint, at man vil udvide fjernvarmen til de danske husholdninger. Men i beregningsgrundlaget for lokale fjernvarmeprojekter oplever vi ofte, at der lægges alt for pessimistiske data ind for alternativer som varmepumper. Der er priser for selve varmepumper, effektivitet og omkostninger til udbygning af elnet, som simpelthen ikke holder vand. Derfor foreslår vi, at Energistyrelsen opretter et slags “rejsehold”, der kan hjælpe kommunerne med at kvalificere projekterne, så man får en mere uvildig vurderingen af det tekniske og økonomiske grundlag for udbygningen,« siger hun.

Langsommeligt klagesystem forsinker omstilling
Langvarige klageproces og et opdelt klagesystem, er også en af de forhindringer som Kamilla Thingvad peger på som en af de vigtigste udfordringer:

»Som det er nu, er klageprocessen delt mellem planklagenævnet og miljø-og fødevareklagenævnet. Det gør processen langsommelig og nogle gange så langvarig, at der skal udføres en ny VVM. Derfor skal det samles i et nævn. Oven i det skal vi have kigget selve plangrundlaget godt igennem, så vi bedre kan håndtere krav om alt fra beskyttelse af åer og vandløb, til kystbeskyttelse, fredede arealer og specielle regler for anlæg i nærheden af kirker. Mange af de nuværende regler er blevet til i en anden tid, hvor der måske kun var udsigt til opførsel af et par vindmøller. Vi står i dag i en en helt anden situation med helt andre behov,« siger Kamilla Thingvad.

Flere eksperter og organisationer har peget på, at udbygningen med elnet kan blive en stopklods. Og det er Kamilla Thingvad helt enig i. Igen er det de nuværende regler for udbygning, der i høj grad er blevet til i et regime, hvor netudbygningen skete på bagkant af behovet, der skal gøres op med:

»Forstærkningen af elnettet risikerer at halte bagefter behovet både på distributions- og transmissionsniveau, hvis ikke reguleringen understøtter en markant rettidig udbygning. Vores bekymring er, at det vil ende sådan, også selvom der er taget politisk stilling til at ændre det. Netudbygningen går simpelthen for langsomt, og vi mener, at der skal udbygges efter de planer, der nu fremlægges og ikke først når der foreligger konkrete projekter.«

Sidst, men ikke mindst, er Kamilla Thingvad stærkt bekymret for adgangen til kvalificeret arbejdskraft, som er helt nødvendig for at få regeringens plan til at lykkedes. Der er i dag et underskud af medarbejdere, der kan gennemføre projekterne, og det kan give udfordring nummer fem:

»De kompetencer der er nødvendige for at etablere alle de nye projekter er ikke til stede i dag. Der er brug for alt lige fra stærkstrømsingeniører, netplanlæggere og kontrolrumspersonale til elektrikere og ufaglærte. Hvis ikke får gang i uddannelserne og omskoling, kan det ende med at blive en alvorlig stopklods,« siger hun og får også lige nævnt noget så konkret som indkøb af hardware, som transformere, varmepumper og andet udstyr, som noget der lige nu er mangel på.

Lad os da samtidig isolere husene
Marie Münster er professor på DTU med speciale i energisystemer og hun har også fokus på væsentlige forhindringer som lange leveringstider på materialer til udbygning af fjernvarmen, elnettet og varmepumper:

»Når man kigger på regeringen ønske om at firedoble VE-produktionen af fra vindmøller og solceller på land, er det heller ikke muligt at komme uden om, at den folkelige accept skal kunne følge med. Hvem bliver det helt konkret, som skal have udsigt til en vindmølle eller en solcellepark? Kan det for eksempel også betyde, at høringsfasen skal forkortes?« spørger hun og kalder spørgsmålet om borgeraccept for “elefanten i rummet”.

Men hun undrer sig også over, at regeringen i sin iver efter at få konverteret 400.000 gasfyr til boligopvarmning, helt glemmer at se på energibesparelser:

»Vi ved, at der kan konverteres omkring 50-60.000 gasfyr til fjernvarme om året, så hvorfor ikke bruge ventetiden for de resterende til at forbedre boligerne? Det vil kunne sætte en hel række andre håndværkere i arbejde og sådanne energiforbedringer kommer aldrig dårligt igen. I sidste ende kan det betyde, at der er brug for en mindre varmepumpe eller et mindre fjernvarmeforbrug, når konverteringen er gennemført, og det kan ingen vel være utilfredse med? Så måske der var her, at regeringen skulle sætte ind med hjælp og rådgivning til de boliger, hvor behovet for energirenovering er størst,« siger hun.

Marie Münster har også hæftet sig ved regeringens ønske om langt mere biogas til erstatning af naturgas. Konkret er det planen at fremrykke biogasproduktionen, så gassen i Danmark senest i 2030 er 100 procent grøn:

»Men for at kunne øge produktionen er der brug for mere biomasse og spørgsmålet er, hvilken biomasse der er tale om. Hvis det for eksempel er majs, som der bruges i dag, er det måske ikke så god en ide. Vi kan også vælge at trække den biogene CO2 ud af biogasproduktionen eller røggasser, men så kan vi komme til at stå med et dilemma om CO2 skal ned i jorden igen for at opnå en negativ emission eller om det skal bruges til grønne brændstoffer.«

»I det hele taget mangler der en diskussion om, hvordan vi bruger de biomasseressourcer, vi har til rådighed,« siger Marie Münster

Hun understreger samtidig, at mange biogasanlæg allerede i dag kan øge kapaciteten, men det betyder, at der skal køre flere lastbiler til anlæggene og der skal bruges mere “værdifuld” biomasse, som for eksempel majs, til at øge produktionen.

Grundlæggende tror Marie Münster, at det er muligt at få konverteret de 400.000 gasfyr til et alternativ, hvad enten det er fjernevarme eller varmepumper i 2028. Hun er dog mere skeptisk overfor, om det er muligt at nå at udbygge elnettet i takt med behovet, når der skal udbygges voldsomt med vedvarende energi på kort sigt.",
,2022-04-27 00:00:00,Borgmester raser over manglende mobilsignal under strømsvigt: 'Det duer ikke i 2022',Ingeniøren,Link,"Bornholms borgmester ønsker at forpligte teleselskaberne til at have seks timers backupbatteri på masterne.

Det er ikke holdbart, at mobildækningen svigter under en længerevarende strømafbrydelse som den, der ramte Bornholm i marts.

Efter Ingeniøren kunne fortælle hvordan det seks timer lange strømsvigt lagde øens telekommunikation ned, betegner flere politikere situationen som klart uholdbar.

»Det duer selvfølgelig ikke i et moderne samfund. Jeg synes, vi burde være kommet videre end det,« siger borgmester Jacob Trøst (C) i Bornholms Regionskommune.

»Bornholm er i en lidt særlig situation på grund af søkablet, og det burde der tages hensyn til, når man udsteder frekvenstilladelser.«

Heller ikke folketingspolitikeren Peter Juel-Jensen (V), der er valgt i Bornholms Storkreds og født på øen, mener, at det er en holdbar situation.

»Den grundlæggende infrastruktur for et samfund skal også være på plads på Bornholm. Det har jo været tilfældet, at man ikke kunne ringe 112. Det går selvfølgelig ikke, for der kan ske alle mulige ting. Det ville være tragisk at være vidne til et dødsfald, som ene og alene skyldes, at man ikke kunne få fat på den nødvendige hjælp,« siger han.

Krav om nødstrøm eller nyt kabel
Strømmen på Bornholm forsvandt, efter søkablet mellem Sverige og Bornholm blev revet over af ankeret fra et skib.

Flere af øens telemaster var forsynet med backupbatterier, men alligevel var forbindelsen væk på de første 30 master efter kun to timer. Kun to af øens master blev holdt kørende under det seks timer lange strømsvigt.

Står det til borgmesteren på Bornholm, bliver der i fremtiden skrevet et krav ind i frekvenstilladelsen, som forpligter teleselskaberne til at sikre mobildækningen over hele øen i seks timer.

»Mobildækning er kritisk infrastruktur, og det må være i samfundets interesse, at det bliver prioriteret. Jeg håber, at det her har været et wake-up-call op gennem systemet om, at vi har et problem her,« siger han.

Folketingspolitikeren Peter Juel-Jensen (V) mener, at den mest optimale løsning på problemet er at sikre selve strømforsyningen til Bornholm.

»Vores udfordring er søkablet til Bornholm. Den løsning, jeg kan se, er, at man i forbindelse med den planlagte Energiø etablerer endnu et kabel ud fra øen. Det vil give god mening, da det nuværende søkabel er fuldt ud belagt. Derfor regner jeg med, at det alligevel vil være nødvendigt med endnu et kabel for at transportere strømmen fra energiøen væk fra Bornholm,« siger han.

Energiøen er et projekt, som vil gøre Bornholm til knudepunkt for 2 GW havvindmølleparker.

Ekstra kabel kan lade sig gøre
Ideén om at koble Bornholms elnet til den fremtidige Energiø og vindmølleparker er ikke helt ny.

Tidligere på året meldte Energinet ud, at de indledende analyser peger på, at det rent teknisk kan lade sig gøre. Ifølge Energinet ville det koste cirka 230 millioner kroner i anlægsomkostninger.

Omvendt vil der i det lange løb være penge at spare, hvis man etablerer et kabel i forbindelse med Energiøen. For den manglende mobildækning er ikke den eneste konsekvens, når det nuværende kabel er i stykker. Som Ingeniøren tidligere har beskrevet bliver Bornholm primært holdt kørende af fossile energikilder, når kablet er ude af drift. De vedvarende energikilder er nemlig ofte for fluktuerende og usikre at bruge, når øen ikke er forbundet til omverdenens elnet.

Da de fossile energikilder er dyre, koster det ekstra at holde Bornholm kørende, når der er fejl eller skader på kablet. Seks gange indenfor de sidste 20 år er det gået så galt, at kablet er revet over.

Ifølge Energinets beregninger kan der derfor spares omkring 676 millioner kroner over 40 år, hvis man etablerede endnu et søkabel i forbindelse med Energiøerne.",
,2022-04-28 00:00:00,"Atomkraftlisten giver svar om vindmøllestop, prisen på en kWh og politisk kidnapning af IDA",Ingeniøren,Link,"Ingeniøren har bedt listen Atomkraft ja tak! svare på de mange spørgsmål, som læserne kvitterede med, da listen blev valgt ind i IDA's repræsentantskab.

Det kom som en overraskelse for kandidaterne selv og affødte en del debat på ing.dk, da listen Atomkraft ja tak! vandt seks ud af 61 pladser i IDA's repræsentantskab.

Listens budskab lyder:

»IDA skal forblive den videnskabeligt funderede spydspids i klimadebatten og tage lederskab i den grønne omstilling, der prioriterer klima, natur, miljø og biodiversitet. Og lytter man til videnskaben, så er vores vores budskab klart: Vi kommer aldrig i mål uden brug af atomkraft.«

Der er generelt en behersket, men høflig og forbeholden lykønskning i tråden. Men der bliver også gået til stålet inden for en række kategorier af spørgsmål, som vi har valgt at samle op og give listen mulighed for at give uddybende svar på.

Vi skal forbi finansiering, miljø, politiske lister og fremtiden for VE sammen med listefører Olavur Thorup..

Hvad er jeres overordnede tanker om, hvor meget atomkraft skal fylde i den danske energiforsyning i fremtiden, og hvilken rolle skal den have?

»Vi er gået til valg på at atomkraft skal tages seriøst og medregnes som en af mulighederne i den grønne omstilling. Derfor vil vi arbejde for, at forskere fra danske universiteter skal regne på mulighederne for atomkraft i Danmark.
Hvor, hvor meget og hvordan vi skal have atomkraft, er en politisk beslutning der bør træffes af Folketinget. Men det er IDA's ansvar at viderebringe data om de muligheder, der findes, herunder fordele og ulemper ved de enkelte energiformer.«

En af jeres seks valgte kandidater, Thomas Schoubye Poulsen, har på sin egen valgprofil argumenteret for, at Danmark skal indføre et totalt stop for solceller og vindmøller.
Han skriver: ""Jeg støtter alle listens formål og vil arbejde side om side med de andre indvalgte fra listen. Jeg vil typisk være den i gruppen, der er mindre diplomatisk stemt overfor andre energikilder end atomkraft. Hvor andre mener, at atomkraft ""jo"" skal spille sammen med vindmøller og solceller, så går jeg ind for et stop for flere vindmøller og solceller.""

Er det også AJT-listens generelle holdning?

»Listens politik står på listens side. Vores kandidater er alle enige om, at atomkraft bør spille en rolle, nogle at det bør spille en større rolle end andre. De enkelte kandidater kan have lidt forskellige personlige meninger, men det afgørende er, hvad vi arbejder for i samlet flok - nemlig, at muligheden for atomkraft skal undersøges af forskere fra danske universiteter, og at deres anbefalinger til det mest optimale energimix mellem atomkraft, vind, sol og andet bør følges. Så ikke, hvad vi synes, men hvad forskerne anbefaler.
Små forskelligheder er der plads til på vores liste, men dette er vores fælles politik, som vi alle arbejder for.«

Danmark er førende på vindkraft, og vi er nu et sted, hvor vi i stor stil kan kapitalisere på det forspring, hvilket også gælder for den danske ingeniørstand. Risikerer et stort sats på a-kraft ikke at spænde ben for vores eksportsucces på vindmøller?

»IDA bør arbejde for en CO2-neutral energiforsyning. En energiforsyning, der kan levere rigelige mængder energi, når der er brug for det. Som sikrer en stabil og vedvarende forsyning med stabile energipriser, hvorved vi sikrer energitung industri og samtidig tiltrækker nye virksomheder og arbejdspladser til Danmark.
At holde hånden under en enkelt sektor på bekostning af resten af industrien og forbrugerne, er til skade for den samlede ingeniørstand. Vi skal udvikle samfundet, ikke kunstigt fastholde det til en bestemt energiform.«

I takt med at prisen på VE falder år for år, så bliver atomkraft et dyrere og dyrere valg, som det senest fremgår af IEA´s outlook (side 333). Viser det ikke netop, at VE har fremtiden for sig, mens a-kraft er en dyr og langsom vej?

»Enhver læser af ing.dk ved, at atomkraft og vind/sol er to helt forskellige energiformer, der ikke kan sammenlignes en-til-en. Med atomkraft får man strøm, når behovet er der, og kan samtidigt bruge det til produktion af procesvarme til industrien og fjernvarme til forbrugerne. Derudover kan man med atomkraft have en konstant overproduktion til fx PtX-fremstilling og derved undgå at lukke for produktionsanlæg periodevis.
Sol og vind producerer kun energi, når vejret tillader det og kræver både balancering af elnet og backupkapacitet. Det er udgifter, der bør tilskrives de vejrafhængige producenter.
Der er mange aspekter, der skal medregnes, når man vælger en energiform: Aftryk på natur og miljø og biodiversitet, på mennesker, forsyningssikkerhed, prisstabilitet osv. Og hvad koster vindmøllestrøm, når det ikke blæser? Det er den samlede vurdering, der skal indgå i beregning af prisen. Opgørelsen, I henviser til, er kun baseret på europæiske projekter og med en dobbelt så høj investeringsrente på atomkraft i forhold til vind. Dette er endnu en grund til, at danske forskere skal se på data for mulig dansk atomkraft.«Byggeriet af blot to atomkraftreaktorer med en samlet effekt på 3 GW kommer hurtigt til at koste i omegnen af 40 mia. kroner, hvis vi ser på de nuværende byggerier. Hvordan skal byggeriet og affaldshåndteringen finansieres? Skal det være en rent statslig finansiering eller på private markedsvilkår?

»Hvordan store infrastrukturprojekter finansieres, er en politisk beslutning. I Sverige har man en atomskat på 0,04 øre kWh, som producenten betaler til Svensk Kernebrændselshåndtering. Det dækker håndtering af affald og dekommissionering af gamle værker. Det vil være til stor gavn for miljøet, at indføre en lignende afgift for alle energiproducenter, så hver sektor betaler for deres egen oprydning. Når man ser, hvad man får med 3 GW atomkraft, så lyder selv 40 mia. kr. ikke dyrt. Med 3 GW atomkraft kan vi fjerne al brug af gas, kul og biomasse i dansk elforsyning og spare en energiø til over 200 mia. 3 GW vil kunne producere 24.000 GWh om året i 60-80 år. Danmarks samlede strømforbrug ligger på ca. 35.000 GWh.«

Flere kritikere hævder, at visionen om a-kraftværker i Danmark er et statsligt styret planøkonomisk projekt, hvor man nationaliserer elproduktionen. Er I enige? Er det på det grundlag, vi skal bygge a-kraft i Danmark?

»De fleste nationalpolitiske orienteringer er repræsenteret i vores liste. Det, der bringer os sammen, er en oprigtig bekymring for klima, natur og miljø. Hvordan energisektoren sammensættes og styres - det er noget, der skal besluttes i Folketinget.«

Uranudvinding til atomkraft er behæftet med betydelige energi- og miljømæssige omkostninger ved både minedrift, oparbejdelse og i sidste ende i affaldssammenhæng. Både i form af radioaktivitet og cocktail af tungmetaller. Hvordan forholder I jer til det?

»Alle former for energiproduktion har omkostninger. Atomkraft har klart det mindste aftryk på natur, miljø, biodiversitet og mennesker. Da uran er energitæt, behøves der ikke de store mængder. Ifølge FN så udleder europæisk atomkraft 5,1-6,4 g CO2e kWh inklusiv udvinding, forarbejdning, produktion og affaldshåndtering. Offshorevind udleder 13-21 g. Det meste uran udvindes i dag ved brug af 'In situ leaching', en teknik, hvor man cirkulerer en væske via borerør og udvinder uran uden at grave i jorden. Dette står i stærk kontrast til den vedvarende energis massive aftryk på natur, miljø og mennesker. 82 procent af verdens minearealer skyldes vedvarende energi, og udvindingen sker ofte på bekostning af miljøetog menneskerettigheder. Hvis man oprigtigt bekymrer sig om de miljømæssige omkostninger, så støtter man brugen af atomkraft.«

Flere medlemmer giver udtryk for, at en fagforening ikke bør være politisk og slet ikke have lister med enkeltstående politiske mærkesager som jeres. De føler sig som gidsler i deres egen for fagforening ved at være med til at finansiere en politisk sag, som de ikke står inde for. Har de ikke en pointe?

»IDA valgte for flere år siden at udgive klimarapporter og planer for at påvirke ført politik i Danmark. Det er disse klimarapporter, vi reagerer på. Ser man på vores stemmeantal, så er mange IDA-medlemmer enige med os. Der er tre grundlæggende problemer med IDA's klimarapporter. Rapporterne anbefaler en reduktion i vores energiforbrug på 30% inden 2030. Dette er helt urealistisk og vil være til stor skade for forbrugerne og industrien. Vi skal udvikle vores samfund - ikke afvikle det. For det andet indregnes store mængder biomasse. Som det er i dag, så kommer mere end 60 procent af den vedvarende energi fra biomasse. Amagerværket alene brænder op til 1,5 mio. ton træ af om året. 99 procent er importeret træmasse. IDA's planer forudsætter, at vores nabolande har al den strøm, vi mangler, når det ikke blæser, og at naboerne vil købe den strøm, vi har tilovers, når det blæser. Vores nabolande har en massiv udbygning af vind i de samme områder. hvor vi bygger vind. Der er dermed en reel mulighed for, at alle på samme tid har for meget eller for lidt strøm. Jo mere vi elektrificerer vores samfund, jo mere sårbare bliver vi. Strømafbrydelser kan hurtigt få katastrofale konsekvenser. Vi mener ikke, at det er seriøst at basere vores fremtidige energiforsyning på et håb om, at vores nabolande har nok strøm. Vi bør være selvforsynende med CO2-neutral energi døgnet rundt. IDA er teknologiens stemme i klimadebatten, og vi skal turde at påpege, hvad der faktuelt virker og ikke mindst, hvad der faktuelt ikke virker.«",
,2022-04-28 00:00:00,Energistyrelsens klimastatus: Vi er stadig 10 millioner ton CO2e fra klimamålene i 2030,Ingeniøren,Link,"Danmark er nærmere målet end ved sidste års fremskrivning, men der mangler stadig at findes reduktioner svarende til 13 procentpoint i 2030.

Uden yderligere politiske tiltag vil Danmark stadig være bagud med en reduktion på 10,1 mio. ton CO2e, når vi skriver år 2030, og klimamålsætningen om 70 procents reduktion skulle være nået.

Det viser Energistyrelsens seneste vurdering af klima-mankoen. Det fremgår af den netop offentliggjorte Klimastatus- og fremskrivning 2022.

Her fremgår det, at med de nuværende vedtagne klimapolitikker forventes de samlede danske drivhusgasudledinger at være faldet til 33,5 mio. ton CO2e i 2030. Målsætningen er at nå et udledningsniveau på 23,4 mio. ton CO2e samme år. Det svarer til, at vi i 2030 har reduceret udledningerne med 57 procent.

En lille forbedring siden sidst
Sammenligner man med reduktionsmankoen fra 2021, har vi dog nærmet os målet i 2030 en smule. I sidste års status- og fremskrivningsrapport var reduktionsmankoen på 11,8 mio. ton CO2e.

Udviklingen i mankoen skal, ifølge rapporten og en teknisk gennemgang af denne, særligt tilskrives klimaaftalen for landbruget og infrastrukturaftalen, som begge blev vedtaget i 2021. På den baggrund forventes udledningerne fra landbrugsprocesser at falde fra 11,3 mio. ton CO2e i 2019 til
10,2 mio. ton i 2030, mens udledningerne fra transportsektoren ventes at gå fra 13,5 mio. ton CO2e i 2019 til 10,7 mio. ton i 2030.

Herudover bidrager beslutningerne om 2 GW ekstra havvind og et teknologineutralt udbud af negative emissioner med Finanslov 2022, mens forventede udviklinger for priser og marked også er ændret siden sidste fremskrivning.

Biogas-lækager og mere cementproduktion
Noget af det, der trækker i den negative retning i forhold til at nå målsætningerne, er blandt andet, at der med den nye fremskrivning er nye forventninger til væksten i den danske cement- og el-produktion i de kommende år frem. Det bidrager til flere udledninger end tidligere ventet.

Samtidig har man siden sidste års fremskrivning forhøjet forventningerne til, hvor meget lækage, der sker fra biogasproduktion, hvilket har negativ indflydelse på at nå målsætningerne.

På samme vis har man i den nuværende rapport ændret på de forventede fremtidige temperaturer, hvilket har betydning for mængden af klimagasser, som kan optages i mineralholdige jordbrugsarealer.",
,2022-05-10 00:00:00,Sådan gik Kattegatforbindelsen fra klimaforbedring over klimaneutral til klimaskadelig,Ingeniøren,Link,"Vejdirektoratets beregninger omkring CO2-udledningen fra en Kattegatforbindelse har ændret sig med flere millioner ton CO2 i løbet af få år.

På fire år er driften af Kattegatforbindelsen gået fra at være en klimagevinst for samfundet på mellem 600.000 ton til 5.600.000 ton mindre CO2-udledning til at være klimaskadelig med samlet 626.000 ton ekstra CO2-udledning set over en længere tidsperiode.

Det viser en aktindsigt, som Ingeniøren har fået i mailkorrespondancen mellem Vejdirektoratet og Transportministeriet, hvor beregningerne af klimaprisen på broen svinger op og ned.

Tilbage i 2018 viste Vejdirektoratets rapport 'En fast forbindelse over Kattegat - Strategisk analyse af en ren vejforbindelse samt en kombineret vej- og jernbaneforbindelse', at Kattegatforbindelsen samlet ville reducere CO2-udledningen i Danmark med mellem 600.000 og 5.600.000 ton i driftsfasen.

Beregningen omfattede hele perioden mellem 2035 og 2080 og indregnede blandt andet CO2-besparelser ved at færre vil tage flyet og flere ville køre den kortere tur over broen fremfor over Fyn.

Nu viser en aktindsigt, at beregningerne omkring udledning af CO2 har ændret sig fra en klimagevinst til et klimatab.

Hovedårsagen er opdateringer i den såkaldte Landstrafikmodel. Landstrafikmodellen er Vejdirektoratets beregningsmodel for trafikken i Danmark, der i 2021 er blevet opdateret to gange.

I korrespondancen går Transportministeriet i rette med Vejdirektoratets CO2-beregninger omkring drift af Kattegatforbindelsen.

Rettelsen skyldes, at Transportministeriet afviser, at en estimeret besparelse på CO2-udledning fra indenrigsfly kan medregnes.

Korrespondancen viser, at Vejdirektoratet ikke længere regner med et plus, altså en CO2-gevinst. I januar viser beregningerne fra Vejdirektoratet i stedet, at Kattegatforbindelsen medfører en større udledning på 51.000 tons mellem 2035 og 2050 – alene på driften af projektet.

Denne beregning retter Transportministeriet til en udledning på 626.000 ton - altså fra en stor mulig millionstor CO2-reduktion i udledningen til en øget CO2-klimabelastning på 626.000 ton.

Herudover vurderer Vejdirektoratet at etableringen af Kattegatforbindelsen vil medføre en udledning af 2-3 millioner ton CO2.

Aktindsigten viser hvordan Transportministeriet retter Vejdirektoratets beregninger.

Da statsminister Mette Frederiksen i sin nytårstale meddelte, at »senest i 2030 skal vi kunne flyve helt grønt, når vi flyver indenrigs i Danmark,« så væltede alle CO2-beregningerne på Kattegatforbindelsen.

Når der ikke kan spares CO2 på, at passagerne vælger at tage over en bro over Kattegat fremfor at flyve og brænde tungt udledende jetbrændsstof ud i atmosfæren, ja så går det fra klimagevinsten på forbindelsen. For med en fremtidig grøn flytrafik, så er der ingen fordele for klimaet ved at sende folk over Kattegat.

Søren Have, der er programchef i den grønne tænketank Concito, mener, at slingrekursen på klimaestimaterne ikke et udtryk for inkompetence eller mangel på god vilje. Det er en konsekvens af fraværet af et solidt grundlag for embedsmændenes analyser.

Behov for en mobilitetsstrategi
Situationen med Kattegatforbindelsen er et eksempel på, at Danmark har brug for en samlet, national grøn mobilitetstrategi, som embedsmænd og politikere kan lægge til grund for deres prioriteringer omkring fremtidens infrastrukturprojekter/klimamålsætninger. Så kan embedsmændene få de forbundne kar til at hænge sammen.

»Vi ser nogle velforståede sandheder, der bliver anderledes, fordi spillepladen ændrer sig. Oprindeligt troede man at Kattegatforbindelsen kunne spare noget CO2 på omvejskørsel, men det er lidt lige meget, hvis kørslen i højere og højere grad er elektrisk. Man mangler den samlede plan for det.«

Ifølge Søren Have skaber fraværet af en samlet strategi usikkerhed i forhold til klimaaftryk, de trafikale behov – og ikke mindst aftrykket af at bygge anlæg på forskellige tidspunkter.

»Det hér viser hvordan tingene er i bevægelse. Man har siddet og regnet på noget, men verden udenom har ændret sig. Nu fangede man fejlen her, men man mangler den samlede plan for hvordan vi får klimaaftrykket ved mobiliteten i nul.«

Forudsætninger i forandring
Ifølge Søren Have er mange af forudsætningerne for klima- og trafikberegninger i hastig forandring. Det betyder, at projekter, der førhen var klimamæssigt gode, ikke er gode længere.

»Vi risikerer at klatte vore CO2-budget væk på ting vi ikke har brug for.«

Søren Have mener, at der mangler en overordnet mobilitetsstrategi, som tager højde for klimamålene og definerer, hvad der mangler af infrastruktur – og hvornår det er hensigtsmæssigt at etablere den. Uden en overordnet plan, bliver estimater som dem på Kattegatforbindelsen meget usikre.

»Vi risikerer at spilde penge og arbejdskraft i ministerier på noget, hvor resurserne var brugt bedre et andet sted, fordi man har løst problemet på en anden måde – eller fordi trafikken ikke vokser, så meget som man troede.«

»Måske bygger vi noget vejinfrastruktur som vi ikke har brug for. Det kan i værste fald medføre at en energiø eller noget klimasikring eller en busterminal eller noget andet der var vigtigt for den grønne omstilling bliver forsinket.«

Artiklen er rettet den 10.05.2022 kl. 9:45, så det fremgår, at CO2-besparelsen på 600.000-5.600.000 ton kun vedrører driftsfasen af projektet - og ikke medregner CO2-udledninger i forbindelse med etablering. I en tidligere version af artiklen fremgik dette ikke.",
,2022-05-18 00:00:00,"Sted, teknologi og tid: 5 udfordringer for Esbjerg-erklæring om 150 GW vindkraft i Nordsøen",Ingeniøren,Link,"Analyse: En fælleserklæring om 150 GW vindkraft i 2050 kan hurtigt løbe ind i forhindringer.

I dag har fire statschefer fra Danmark, Tyskland, Nederlandene og Belgien underskrevet en erklæring om, at vindkraft i Nordsøen og tilstødende havområder skal udbygges, så der i 2050 står 10.000 havvindmøller, eller hvad der svarer til 150 GW.

De vil tilsammen kunne producere strøm til 160 millioner europæiske husstande.

Allerede i 2030 vil landene ifølge erklæringen have opført 65 GW. Dette er dog planer, som i forvejen er meldt ud i de enkelte lande. I Danmark er det planen, at der skal bygges 10 GW, hvoraf 2-3 GW skal bygges ved Bornholm. Den opmærksomme læser vil vide, at det mål allerede er skredet med flere år. Tidsplanen for energiøen er rykket fra 2030 til 2033. Til den tid forventes 3 GW i Nordsøen. I 2040 er målet 10 GW.

Alligevel er den fælleserklæringen imponerende set fra et politisk perspektiv. Sådan en plan vil kræve en gennemgribende koordinering af udbygningen både på hav og på land. Derfor er EU-kommissionens formand Ursula von der Leyen også til stede i Esbjerg sammen med energikommissær Kadri Simson.

Set fra en teknologisk vinkel vil 150 GW vindmøller inklusiv transport af el udgøre en gigantisk udfordring, selv hvis alle politiske forhindringer bliver ryddet af vejen.

Lad os tage den fem største udfordringer:

1. Hvor skal møllerne stå?
Det første spørgsmål er naturligvis, hvor møllerne skal bygges. Nordsøen er stor, men havdybden gør, at ikke alle steder er egnet.

Oven i det kommer hensynet til fiskeri, Natura 2000-områder, fredede områder, områder friholdt til skibstrafik og råstofudvinding. Energistyrelsen har i en rapport fra 2019 udpeget arealer i alle danske farvande, svarende til 34.914 km2, der potentielt kunne rumme ca. 40 GW havvindmøller. Dette er det maksimale potentiale med de daværende forudsætninger. Der bliver altså brug for at støvsuge hele Nordsøen for potentielle pladser til vindmøller og energiøer.

Teknologien vil på længere sigt muligvis give en hjælpende hånd. For eksempel kan kravet om relativt lavvandede områder blive mindre relevant, når flydende vindmølleplatforme bliver modnet og økonomisk rentable.

2. Hvor skal el føres i land?
Næste punkt er spørgsmålet om, hvor energien skal føres i land. Dette er i allerhøjeste grad relevant, for med så meget energi er det bydende nødvendigt, at energi kan føres hen til de rigtige forbrugssteder på land, når vinden blæser.

Det klassiske eksempel er Tyskland, hvor den vedvarende energi overvejende ligger nordpå, mens de tætbefolkede områder og industriens forbrug ligger sydpå i landet. Men gennem de seneste årtier har det været næsten umuligt først og fremmest på grund af miljøprotester, at udbygge med højspændingsforbindelser mellem nord og syd.

3. Skal der produceres PtX?
Det føres os til det næste spørgsmål: Skal en del af de store mængder el omdannes til andre energibærere direkte på energiøerne? Det er ikke et nyt spørgsmål, da det allerede er med i overvejelserne omkring den danske energiø.

Sådanne PtX-anlæg kan bidrage til at lagre en del af energien, når det blæser mere end forbruget kan aftage, og yderligere kunne forsyne skibstransporten med brændstof. Men det har aldrig været prøvet før og svaret på, hvordan vægtningen mellem de forskellige brændstoffer og teknologier skal være, er helt ukendt.

4. Er el-teknologien klar?
Og mens vi stadig er ude på energiøerne, så skal vi også kunne håndtere et såkaldt 'multiterminal HVDC'-system. Den type systemer findes ikke i dag i større stil, og de er markant anderledes at drive, end traditionelle delvist analoge elnet.

I Ingeniøren har vi ved flere lejligheder beskrevet den teknologiske udfordring og professor ved DTU Elektro, Jacob Østergaard, har beskrevet det som et moderne jagerfly: 

»Det kræver avanceret styring, og hvis den fejler, så falder flyet til jorden som en sten.«

Risikoen er, at en alvorlig fejl på en energiø, hvor mange havmølleparker er tilkoblet, potentielt kan mørklægge dele af det europæiske elnet.

5. Holder tidsplanen?
Sidst men ikke mindst er der tidsplanen. 2050 kan godt virke langt ude i fremtiden, og når først der kommer hul igennem, så kan det være, at udbygningen går smurt. Det har vi set med solceller på land, (var der nogen, som sagde hockeystav?). Men hvis vi ser på godkendelsen af den sidste danske havmøllepark, Thor i Nordsøen, så skete det i 2018, og parken forventes at gå i drift i 2026.

Vi er ikke i nærheden af at få udbud på den første park, der skal kobles til energiøen, men det forventes stadig, at vi har 10 GW klar i 2040. Der er altså noget i hele planlægningen, som allerede vil få mange til at opfatte erklæringen som urealistisk. Flere aktører har foreslået nye udbudsmodeller, hvor private investorer ikke længere skal vente på et udbud fra staten, men bare kan gå i gang på de udpegede arealer.

Det er ambitiøst, at fire lande nu er enige om, at vindkraft i Nordsøen og tilstødende havområder, er vejen frem mod et bæredygtigt energisystem i Europa. Men hvis ikke erklæringen hurtigst muligt bliver fulgt op af konkrete handlinger, så vil den hurtigt blive set som indholdsløs. Der er nok at tage fat på, når de politiske systemer i de fire lande skal forklare den enorme investering og samtidig skal afværge lokale miljøprotester. Det er de færreste som i 2022 ser frem til at få en ny højspændingsforbindelse i baghaven.

Men frygten er også, at politikerne har undervurderet de teknologiske udfordringer. Vindmøller på 15 MW er endnu ikke en hyldevare og elektronikken, der skal forbinde parkerne med elsystemet i Europa, er langt fra færdigudviklet. Derfor skal erklæringen følges op med mere forskning og udvikling, ellers risikerer politikerne at sætte den grønne omstilling tilbage og ikke frem.",
,2022-05-19 00:00:00,"Esbjerg-erklæring skriger på svar: 'Vi aner ikke, hvordan vi styrer energiøernes kraft i land'",Ingeniøren,Link,"Hvordan vi skal styre energisystemer med offshore vindkraft, energiøer og et stabilt elnet er med Esbjerg-erklæringen aktuelt igen.

Fra midten af dette århundrede kan vi se frem til, at blæsten sætter gang i vingerne på op mod 10.000 vindmøller til havs. Det står klart efter europæiske topledere med statsminister Mette Frederiksen som vært onsdag underskrev en hensigtserklæring om at bygge 150 GW havvind i Nordsøen frem mod 2050.

Men inden de europæiske energimarkeder kan få glæde af de enorme mængder vindenergi, så skal der luft under ganske andre vinger.

Med Esbjerg-erklæringen lægges der nemlig op til et offshore energisystem bestående af energiøer og vindmølleparker i flertal. Og så står vi som samfund over for flere udfordringer: Vi ved i dag ikke, hvordan et sådant energisystem skal fungere i praksis.

Der skal derfor koges op under gryden af forskning og udvikling af energisystemer, som skal styre de mange gigawatt, som Nordsøen kommer til at producere, lyder det klare budskab fra to af landets førende energiforskere i forbindelse med onsdagens erklæring.

»Energiøerne giver nogle store, nye udfordringer for vores elsystemer, som vi i dag ikke ved, hvordan vi skal løse. Derfor kræver det meget forskning og udvikling på både universiteter og hos producenter og udviklere af teknologiløsninger, samt for de, som driver elnettet. Det tager tid,« som Filipe Miguel Faria da Silva, lektor på AAU Energy, formulerer det.

»Det har taget over 100 år at udvikle det nuværende elsystem. Nu skal vi udvikle et nyt elnet på få årtier, så der er tale om en stor udviklingsopgave,« siger han.

Et system, der kræver styring
Den store opgave ligger i at udvikle et system, der kan rumme konverteringen mellem jævn- og vekselstrøm, som vil blive nødvendig for at transportere de mange GW vindkraft fra havmølleparkerne via energiøer og i land. Sandsynligvis til flere lande.

Som udgangspunkt vil vindmøllerne føde strøm ind til lokale vekselsstrømsnetværk på energiøerne gennem en effektelektronisk konverter. På energiøen bliver vekselstrømmen konverteret til jævnstrøm og bliver ført i land via højspændingskabler (HVDC). Er der tale om flere destinationer, får vi det, der kaldes 'multiterminal HVDC'.

Jacob Østergaard, professor og centerleder ved DTU Elektro, forklarer, hvordan hele udfordringen ligger i, at der er tale om et energisystem baseret på effektelektroniske konvertere. Det kræver en væsentlig større portion styring end det synkrongenerator-baserede system, vi kender fra nutidens energisystem med store termiske kraftværker.

I sidstnævnte har man en indbygget inerti i generatorerne, som kan bruges til at opretholde frekvensen i tilfælde af udfald eller andre ubalancer mellem forbrug og produktion. I et rent konverter-baseret energisystem findes den inerti ikke, så sætter en vindmøllepark ud, kræver det en momentan reaktion i styringen.

Alternativt risikerer man store strømsvigt på tværs af Europa.

Den pointe stod klar i forbindelse med udgivelsen af et væsentligt hvidpapir, som både Jacob Østergaard og Filipe Miguel Faria da Silva er medforfattere på. Udgivelsen fra september sidste år bærer titlen ’Energiøerne: En Mars-mission for energisystemet’, og vi har tidligere omtalt den grundigt her på Ingeniøren. Med onsdagens hensigtserklæring bliver dens pointer relevante på ny.

Professor Jacob Østergaard bruger en skarp analogi til at beskrive de udfordringer, vi står overfor med de multiterminale HVDC-systemer.

»Vores nuværende energisystem kan sammenlignes med en gammeldags propelmaskine. Sætter motoren ud, kan vi stadig styre og manøvrere flyet og lande sikkert. Fremtidens energiøer og offshore elnet er baseret på konverterteknologi, der konstant skal styres. Det svarer til et moderne jagerfly. Fejler styresystemerne her, falder flyet med det samme til jorden som en sten,« billedliggør DTU-professoren.

Vi skal undgå at genskabe hestevognen
Jacob Østergaard forklarer, hvordan mange af de grundlæggende brikker er på plads til at skabe det nødvendige energisystem. Men brikkerne skal sættes sammen på den rigtige vis, hvis ikke vi skal spænde ben for os selv.

»Det dur ikke, at vi bare tager alle stumperne, som vi kender fra vores nuværende elsystem, og sammensætter til noget, der ikke er smart og gennemtænkt fra starten. Vi ved, at det er afgørende at tænke i systemløsninger og helhedsbetragtninger, for at energiøerne og et nyt offshore elnet bliver robust og omkostningseffektivt,« siger han og fremhæver, hvordan der kan opstå ukendte lock-in-effekter.

»Det kan ses analogt som med udviklingen af de første biler. Her tog man udgangspunkt i det, man kendte fra hestevognen. Derfor var de første biler bygget med store hjul, og chaufføren sad oppe foran på et kuskesæde, inden man fandt ud af, at det ikke var smart,« eksemplificerer Jacob Østergaard og fortsætter:

»Ved fra start at indbygge vores viden i energiøerne og den kommende Nordsøudbygning, kan vi undgå at “genskabe hestevognen” men bygge en “moderne bil”, der er optimeret til formålet.«

Et spørgsmål om rette tidsramme
Som vi her på Ingeniøren har opridset forud for underskrifterne på Esbjerg-erklæringen, tegner udfordringerne med at etablere det rette multiterminale HVDC-system sig som én af de centrale barriere at overkomme på vejen til 150 GW havvind i Nordsøen.

Ifølge Jacob Østergaard mangler vi eksempelvis stadig at finde metoderne til styring af det konverter-baserede energisystem, mens vi skal hæve vores viden fra a-til-b-forbindelser med højspændingskabler, som det kendes fra eksempelvis det dansk-norske søkabel, til at inkludere også punkt c, d og e.

Derfor virker det helt oplagt at spørge:

Er det realistisk at nå i mål med et samlede system til 2050?

»Det er noget, vi er i fuld gang med at arbejde på allerede. Så selvom der ligger store forskningsmæssige udfordringer foran os, hvis vi skal gøre det på en klog og omkostningseffektiv måde, så er det realistisk,« mener Jacob Østergaard, som bakkes op af sin kollega fra AAU.

»Netop tidsrammen er her helt afgørende. Jeg vil tro, at hvis vi starter nu, vil det være muligt at opnå de rette løsninger til 2050. Men vi kan ikke vente med forskning og udvikling indtil 2040,« siger Filipe Miguel Faria da Silva.

Se til Bornholm
Med den planlagte energiø på Bornholm står vi med en helt unik mulighed for at teste, forske og udvikle i et overskueligt set-up, mener Jacob Østergaard.

»Verdens første energiø på Bornholm kan oplagt tjene som testcenter for fremtidige energiø-løsninger, da vi kan tage vigtige læringer dér under forhold, der er betydeligt lettere end langt ude i Nordsøen,« siger han og uddyber:

»Det er afgørende at kunne teste løsningerne, hvis industrien skal have den nødvendige tillid til at nye løsninger, der kan simuleres på computere på DTU og andre universiteter, også vil fungere i virkeligheden.«

Se længere ud i verden
Indonesien er et andet sted, hvor forskere forhåbentlig vil kunne trække på konkret erfaring med energisystmer, som minder om det, vi vil se i Nordsøen.

Eller erfaringen vil måske snarere kunne hentes på Aalborg Universitet, hvor Filipe Miguel Faria da Silva er forskningsleder på et projekt, der skal udvikle et koncept til styring af netop multiterminal HVDC mellem øerne i det indonesiske ørige.

»Vi har for nuværende ingen resultater klar til offentliggørelse fra projektet i Indonesien, men vi forventer, at der vil være nyttig viden at trække på i forhold til det kommende arbejde med energiøer.«

Som Ingeniørens søstermedie GridTech tidligere har omtalt, kan der drages flere paralleller mellem Indonesien og Nordsøen anno 2050.

I dag forsynes Indonesiens hovedø Java hovedsageligt med energi fra kulkraft. Skal energiforbruget omstilles til VE, kræver det strømføring fra andre øer. Strøm, der bliver ført i land på øerne ved hjælp af undersøiske HVDC-kabler til de lokale vekselstrømsnetværk og videre til Java. Og med et netværk af VE-producerende øer - “energiøer” - bliver der igen tale om multiterminal HVDC.

Dermed kan der blive relevant viden at høste i Indonesien.

For med Esbjerg-erklæringens sigte om tusindvis af havmøller koblet til adskillige energiøer bliver det nødvendigt at trække på al erfaring for at nå målet i 2050. For som Filipe Miguel Faria da Silva siger:

»Èn enkelt energiø i sig selv er en udfordring. Nu vil vi så multiplicere den udfordring.«",
,2022-05-23 00:00:00,Projekt Energiøer' kræver ølkassetaler og high fives,Ingeniøren,Link,"Visionen om nogle øer, der producerer nok vindenergi til at forsyne både Danmark og andre europæiske og nordiske lande, er ved at blive til virkelighed. Og som ansvarlig for el-infrastrukturen står vicedirektør i Energinet Hanne Storm Edlefsen i front for alt det synlige arbejde med energiøerne.

Det er aldrig blevet gjort før. Hele verden følger med, og flere af teknologierne findes ikke endnu. Men lykkes det 210 milliarder store projekt med energiøerne på henholdsvis Bornholm og i Nordsøen, betyder det dels en voldsom acceleration af den grønne omstilling, dels en større uafhængighed af geopolitiske udfordringer for energiforsyningen.

»Hvis vi virkelig skal have gjort energisystemet grønt, så skal vi bruge havvind, som er lavet om via brint til flydende brændstoffer, til eksempelvis tung trafik som fly og skibe og tung procesindustri,« slår Hanne Storm Edlefsen fast. Siden energiøerne blev en realitet i sommeren 2020, har hun siddet som vicedirektør i Energinet, der er ansvarlig for el-infrastrukturen på det enorme projekt. 

Idéen til øerne, der vil kunne producere nok vindenergi til at dække fem millioner husstandes årlige elforbrug, opstod tilbage i 2017 som et brain child mellem chefer i hollandske TenneT, Gasuine og danske Energinet. Også EU bifaldt idéen på et tidspunkt, hvor Danmark endnu ikke havde lagt sig fast på en 70 procents reduktion af sin samlede CO2-udledning. 

I april 2017 bliver Hanne Storm Edlefsen inviteret med ind i udviklingen af ‘ønskeøerne’ med ordene fra Energinets direktør:  ""Jeg har et projekt, som sikkert bliver lidt svært – så det er nok lige noget for dig!»

Den udfordring ville Hanne Storm Edlefsen rigtigt nok ikke lade slippe forbi …

»Jeg er nok optimistisk af sind og har et stort fokus på, hvor vi skal hen. Vi skal lykkes med at lave en god model for det her, for vi har ikke noget andet valg. Og jeg er ikke et sekund i tvivl om, at energiøerne er en virkelig god idé, så vi skal bare have lavet setuppet rigtigt,« siger hun om baggrunden for, hvorfor hun har taget så stor en opgave på sig. 

»Det bliver kun endnu mere vigtigt, når der er krig i Ukraine. Det handler om at blive bundet sammen på en god måde, så vi passer på hinanden. At have det fokus gør også bare, at man lige går tilbage og prøver igen, hvis noget driller,« siger programdirektøren. 

Trækker luft ind
Siden er hun blevet vicedirektør med ansvar for Energinets arbejde med energiøerne og foreløbigt 20 medarbejdere. 

»Jeg kan godt få et sug i maven og tænke »hold da kæft, hvor er det vildt«, og »hvordan kommer vi fra A til B i denne uge?« Så trækker jeg lige luft ind og minder mig selvom, at jeg har dygtige folk og gode samarbejdspartnere – og så tager vi ellers én ting ad gangen,« siger hun.

»Det er noget, jeg har med hjemmefra. Man giver ikke op, hvis det driller. Vi giver en krammer og en high five, og så er vi på igen.«

Da Hanne Storm Edlefsen var barn, havde hendes lærerforældre et samtalekøkken, inden det blev et modeord. De tog det endda så alvorligt, at de havde bygget en høj stol til lille Hanne – der var efternøler – så hun kunne deltage i samtalen på lige fod med sine søskende. 

»Jeg er altid blevet inddraget, og der er blevet stillet store krav,« fortæller hun.

Hvis der for eksempel var noget, hun gerne ville – som på vandretur med spejderne – blev hun bedt om at argumentere for sin sag og brugte lang tid på at sidde og skrive for- og imod-lister på sit værelse for at have modargumenter klar til samtalen med sine forældre. Hvis de mente, at hendes argumenter var for tynde, var det tilbage på værelset for at pudse dem af.

»Så jeg er blevet trænet i at tage beslutninger, fra jeg var barn, men jeg blev jo også taget alvorligt.«

I Energinet er Hanne Storm Edlefsen derfor ikke bleg for at minde sig selv og medarbejderne om, hvilket fantastisk arbejde de er i gang med, selvom de nogle gange griner lidt af hendes evindelige ‘ølkassetaler’. 

»Når noget bliver for surt eller for svært, så stiller jeg mig op og minder om, at vi er ved at redde klimaet. De skal ikke være i tvivl om, at jeg har deres rygge. Det her, det er vildt, og det er virkeligt svært, men det er også rigtigt vigtigt,« siger hun og fortsætter kort efter:

»Og er der nogen, der kan, så er det de her hoveder, for de er bare pissekloge.«

Fart på omstillingen
Snebolden begyndte for alvor at rulle i maj 2020, hvor et enigt Folketinget – kun uden Nye Borgerlige – besluttede sig for, at energiøerne skulle blive en realitet. 

Det var en stor nyhed– som Hanne Storm Edlefsen så bare lige gik glip af i første omgang, fordi hun sad ved et indianerbål og ‘pillede navle’ på et ledelseskursus uden telefonkontakt. 

»Så det var ret specielt at vågne op til virkeligheden og finde ud af, at det, vi havde gået og udviklet på i nogle år, pludseligt skulle realiseres. Og ikke kun én ø, men to,« husker hun.

»Det var fedt at opleve, at det, der var en vision i 2017, var blevet grebet, og at andre end vi selv kunne se, at det var en måde at sætte størrelse og fart på den grønne omstilling. For det er det, det handler om: at skalere op og sætte tempo på.«

I klimaaftalen, der kom en måned senere, står der netop, at aftalen skal ‘bane vejen for globalt lederskab inden for vedvarende energi og sikre en ambitiøs grøn omstilling af industrien. Med aftalen står Danmark foran en ambitiøs udbygning af grøn energi og en markant satsning på fremtidens grønne teknologier, såsom CO2-fangst og Power-to-X.’ 

Energinets opgave er at stå for de forberedende miljø- og havbundsundersøgelser, at udvikle og drive elkabler mellem Danmark, energiøerne og andre lande og at sørge for, at vedvarenden energi fra energiøerne forbindes og integreres med energisystemet på land. 

Med andre ord, har Energinet ansvar for det, Hanne Storm Edlefsen kalder ‘grej’ – kabler og transformatorstationer. 

I Energinet er arbejdet organiseret gennem programmet ‘Energiøer’, som hun selv er direktør for. I programmet ligger så et projekt, der omhandler Bornholm, og et, der omhandler Nordsøen. Et tredje projekt omhandler de tværgående udviklingsaktiviteter, hvor der skal udvikles noget nyt, som går på tværs af de to projekter.

Ud over, at der naturligt nok er mange ubekendte i forhold til teknologi, er programmet også så stort, at det vil gå ind og ændre på hele Energinets forretning, fordi der kommer så meget mere vind ind i systemet, som skal styres. 

»Det, vi laver, kommer til at smitte af på alle vores kolleger og har stor betydning for driften,« forklarer Hanne Storm Edlefsen.

»Derfor er det en sindssyg vigtig del af mit holds opgave at forankre det, vi kommer med.«

Størrelsen er afgørende
Det er politisk besluttet, at Bornholm-øen skal producere 2 GW, men vi undersøger området for op til 3 GW. Kapaciteten  kommer til at betyde noget for, hvor meget plads vindmøllerne skal have, at aftagere i markedet skal sikres, ligesom elsystemet skal balanceres efter det. 

Energinet udarbejder samtidig en business case på el-infrastrukturen, og så er Hanne Storm Edlefsen ved at forhandle endeligt med tyskerne, hvordan indtægter og udgifter skal fordeles på forbindelsen mellem Bornholm og Tyskland. 

Forundersøgelserne, der skal være afsluttede i 2024, er i fuld gang, ligesom dialogen med markedet og leverandører. 

»Vi er ret langt i forhold til at kunne modne et anlægsprojekt,« siger vicedirektøren. 

Med Nordsø-øen er det lidt anderledes, fordi der ikke er en ø i forvejen. Men det bliver et offentligt-privat partnerskab, hvor staten skal eje minimum 50,1 procent, og så skal den private part være ‘vicevært’ på øen, mens Energinet betaler ‘grejet’ og husleje på øen. Indtil videre har Ørsted og Copenhagen Infrastructure Partners dannet hver deres konsortium med pensionskasser for at byde på opgaven som den private part. 

I et synspunkt i et af Ingeniørens medier brugte Hanne Storm Edlefsen analogien med et bryllup for at forklare, hvor langt samarbejdet med de andre lande er i forhold til at aftage strøm fra energiøen i Nordsøen. 

»Vi er forlovede med Tyskland og Belgien og kurtiserer Norge. Vi vil gerne giftes med Norge i anden omgang, så vi skal til at analysere, om man kan forbinde et norsk havvindområde med en dansk energiø,« siger hun.

Ro i udviklingskassen
Inden man når så langt, er der nogle tekniske udfordringer, Energinet skal have løst. 

Det er aldrig blevet gjort før at koble et stort jævnstrømsanlæg på et meget højt spændingsniveau til et lille lokalt vekselstrøms-elnet, der kører på et relativt lavt spændingsniveau. Det komplicerede ligger i at udtænke en styring af strømmen fra vindmøllerne, så det ikke giver problemer for vekselstrømsnettet på Bornholm.

De 2 – måske 3 – GW, øen skal producere, er mange gange, hvad normale kraftværker yder, og til sammenligning er Bornholms nuværende forbindelse til Sverige en lille sytråd. Derfor er det helt afgørende, at Energinet kobler den kæmpestore maskine helt rigtigt på det bornholmske net og får strømmen til at svinge perfekt i takt.

»Vi vil meget gerne være med til at udvikle en standardisering og et modulært opbygget system i forbindelse med Bornholm, og så bruge det som showcase og laboratorium for det, vi skal bygge i Nordsøen,« fortæller Hanne Storm Edlefsen.

Ingeniøren skrev i efteråret, at risikoen ved at anvende ny og uafprøvet teknologi i Nordsøen kunne være, at man kunne mørklægge hele Nordeuropa, hvis en fejl forplanter sig til resten af elnettet på kontinentet.

»Der har været ekstremt eksternt fokus på os, og det bliver der ved med at være. Så det er enormt vigtigt, at ingeniørerne har ro til at udvikle,« siger hun og peger på, at hendes primære opgave er at give retning på, hvor udviklingen skal hen, mens projektlederne har fået stort mandat til selv at finde de løsninger, ingen af gode grunde kender på forhånd. 

»Jeg giver dem rum til at være i en ‘udviklingsboks’ uden, at der er noget, der binder dem, for at de kan udvikle under frie rammer, indtil det bliver alvor. Lige nu prøver vi nogle ting af, men når vi så skal ud at præsentere noget ude i virkeligheden, så blander vi blod og ser hinanden i øjnene og siger: »det er det her, vi går med’.«

I virkeligheden er der måder at nå målet med eksisterende teknologi, men det er ifølge vicedirektøren mere ‘bøvlet’ og giver mindre stabilitet i energisystemet. Så det ville være smartere og billigere at udvikle en standardisering. 

»Så vi har backup-plan, hvis vi ikke når det,« smiler hun. 

Alle øjne på Hanne
Organisatorisk har det været lidt af en udfordring at geare organisationen til at gribe projekterne i programmet uden at vide, hvor hurtigt tingene kommer til at gå, for ‘hvad nu, hvis man politisk besluttede alligevel ikke at lave Bornholm, eller der ikke var nogen interesse fra udlandet’, som Hanne Storm Edlefsen siger.

»Det har været et vilkår, men det betyder, at sådan nogle almindelige ting som at have styr på bemanding, project ingeneering-dokumenter og ESDH-systemer osv. har vi taget lidt én dag af gangen.«

Et vilkår er også den enorme interesse, hun tidligere talte om – at alles øjne er rettede mod hende. Hvordan håndterer hun det?

»Jeg – og Energinet – er jo ikke alene. Energistyrelsen har også et kæmpe ansvar, så det er en stærk samarbejdspartner. Men det, vi gør i Energinet, er til at tage og føle på, fordi det er os, der udfører forundersøgelserne og skal ud at banke på døren hos en landmand, hvis vi skal bruge hans mark. Derfor har vi også en vigtig kommunikationsopgave,« siger vicedirektøren, der føler sig meget forpligtet til at fortæller vidt og bredt om, hvad Energinet laver. 

»Vi skal op i skala, og vi skal op i fart. Så det kan ikke nytte noget, at jeg synes, det er for svært at forhandle med tyskerne, eller tvivler på, om vi nu lander en teknologi,« siger hun. 

»Men gu ryster vi på hånden, og det tror jeg er sundt, for så gør vi os umage og går lige tilbage i Hannes kasse igen, hvis det ikke føles 100 procent godt i maven,« siger hun og sender en hilsen til sit gamle pigeværelse på Fyn og argumentationsøvelsen.

Og så hjælper det også vicedirektøren at have et helle på Fyn, hvor hun bor med sin mand og søn og lader op med obligatoriske havbade og shelterture med de spejdere, hun er leder for hver tirsdag.

""Når jeg engang imellem er lidt skeløjet og træt, og min mand siger ‘skal vi ikke lige sidde lidt i sofaen’, så minder jeg mig selv om, at det ikke er spildt arbejde. Det er noget, hvor jeg virkelig kan sige, at jeg har gjort det, fordi det er vigtigt,« siger hun og bliver rørt ved tanken.

""Det minder jeg mig selv om jævnligt, og det er også derfor, mine kolleger griner lidt ad mig, for jeg kan sagten finde på at trække det op af lommen og stille mig op på ølkassen på sådan en helt almindelig tåget onsdag,« siger Hanne Storm Edlefsen.",
,2022-06-10 00:00:00,Konsortium smider joker på bordet: Energiø skal være international data-hub,Ingeniøren,Link,"Ifølge DTU-professor Lars Dittmann kan det rent praktisk lade sig gøre at etablere et datacenter på energiøen, men det bliver formentlig dyrere end at gøre det på land.

Fremtidens energiø i Nordsøen skal ikke bare producere store mængder grøn energi, men også være et international centrum for digitaliseringen.

Det mener energiselskabet Ørsted og pensionskassen ATP, som sammen kæmper for at vinde udbuddet om at etablere energiøen.

Konsortiet har nemlig indgået en aftale, som skal gøre det muligt at forbinde energiøen med et 100.000 kilometer stort fibernetværk ejet af virksomheden Globalconnects. Ved at tilbyde grøn energi og fibernet håber konsortiet at kunne tiltrække et internationalt datacenter til øen, samtidig med at fiberforbindelsen kan bidrage til yderligere digitalisering af havvind.

»Nordsøens Energiø giver Danmark en unik mulighed for at blive centrum for fremtidens nøgleteknologier og dermed tiltrække betydelige investeringer inden for både vedvarende energi og digitalisering,« siger Rasmus Errboe, regionsdirektør for Kontinentaleuropa hos Ørsted, i en pressemeddelelse om samarbejdet.

Dyrt men teknisk muligt
Det kræver store mængder energi at drive et datacenter. Som Ingeniøren tidligere har beskrevet, kan datacentre inden for 20 år ende med at stå for en tredjedel af Danmarks energiforbrug - og elforbruget i centrene vokser allerede nu hurtigere end forventet.

Derfor er der måske umiddelbart ikke noget at sige til, at Ørsted og ATP gerne vil udnytte energien fra energiøens vindmøller til et datacenter. Og ifølge Lars Dittmann, professor ved DTU, er der ikke noget praktisk i vejen for at tilkoble energiøen til fiberinfrastrukturen. Han påpeger, at energiøen uanset hvad, ville have brug for at være tilkoblet fibernettet.

»Moderne vindmøller er så komplekse at det kræver stor datakraft at kunne styre den. Spørgsmålet er om de skal ligge nogle flere, hvis der skal være et datacenter, men det er ikke langt ud til den, så det kan sagtens lade sig gøre,« siger han og tilføjer, at behovet for fiber kapacitet afhænger af, hvilken type datacenter, der ender med at blive placeret på energiøen.

Det burde heller ikke give nogle tekniske problemer at etablere selve datacenteret på den kunstige ø. Lars Dittmann kan dog ikke svare på, om idéen økonomisk hænger sammen.

»Det bliver nok dyrere at etablere det ude på vand, og det er dyrt at få medarbejdere derud, så jeg ved ikke om det bedre kan betale sig at få energien ind til land. Men det kan være, at de gerne vil udnytte havvandet til nedkøling. Du bruger normalt lige så meget strøm til nedkøling, som du gør på at få computerne til at arbejde,« siger han.

Esbjerg-erklæringen
Planerne om energiøen som et centrum for digitalisering, kommer kun en måned efter den såkaldte Esbjerg-erklæring.

Her underskrev den danske regering en aftale med Tyskland, Belgien og Holland om at udvide planerne for en energiø i Nordsøen.

Oprindeligt skulle energiøen levere 3 GW havvind, men efter Esbjerg-erklæringen blev målet opjusteret til at gøre energiøen til et internationalt centrum for grøn energiproduktion. Hvis alt går vel skal op mod 10.000 havvindmøller producere hele 150 GW i 2050.",
,2022-06-17 00:00:00,DTU-forskere vil tæmme ustabilt elnet med fremtidens kvantecomputer,Ingeniøren,Link,"Ph.d.-projekt på DTU demonstrerer de første beregninger på kvantecomputeres rolle i styringen af et fremtidigt komplekst elnet med mange fluktuerende energikilder.

Med fremtidens stadig større andel af vedvarende energikilder i energipriduktionen stiger kompleksiteten i vores elnet. Det kræver styring og monitorering i et andet omfang, end vi er vant til i dag.

Parallelt med udviklingen i elproduktion og -net sker der også udvikling i den tilgængelig computer-regnekraft. Særligt er der store forventninger til, hvad fremtidens kvantecomputere vil kunne løse.

De to sideløbende udviklinger har fået Ph.d.-studerende ved DTU Vind Brynjar Sævarsson til at stille spørgsmålet: Hvilken rolle kan kvantecomputeren spille i at sikre stabiliteten af fremtidens elnet?

»Der er meget potentiale i kvantecomputere, hvis de bliver bygget store nok. I så fald ser de ud til at kunne bruges som et værktøj i elsystemet,« siger Brynjar Sævarsson.

Første brug af kvantecomputer på elnettet
Krydsningen mellem beregninger på elnettet og brugen af kvantecomputere til at løse beregningerne er et relativt ubevandret felt.

Som Brynjar Sævarsson og hans kolleger beskriver i en videnskabelig artikel, der er accepteret til præsentation på en konference til efteråret, har kun få forskere verden over forsøgt sig med at lave elnetsberegninger på en kvantecomputer - og her umiddelbart kun på simulerede kvantecomputere.

Dermed bliver forskerne fra DTU, så vidt vides, de første til rent faktisk at gennemføre beregninger på aktuelle kvantecomputere. Det er sket i forbindelse med fem beregninger på IBM’s offentligt tilgængelige 5 og 7 qubits-maskiner i samarbejde med IBM.

Her har Brynjar Sævarsson og hans kolleger løst det såkaldte loadflow-problem, som er et værktøj til at analysere flowet i et elsystem for at sikre, at der ikke løber for meget strøm i enkelte linjer, og at alle spændinger er inden for det rigtige område, forklarer Ph.d.-studenten.

»Vi har konstateret, at vi kan bruge kvantecomputerne til at lave beregninger på et lille testsystem. Det er nogle resultater, vi er rigtigt glade for, selvom kvantecomputerne stadig er meget begrænsede i forhold til, hvad vi kan gøre med dem,« siger Brynjar Sævarsson.

Løse flere funktioner samtidig
Når Brynjar Sævarsson og hans forskerkolleger fra DTU har stor tillid til kvantecomputerens rolle i beregninger på fremtidens elnet, skyldes det muligheden for at have qubits i superpostion og ikke kun antage værdierne 0 og 1 separat som ved klassiske computere.

Kvantetilstandene gør det nemlig muligt at løse flere funktioner med adskillige variable på samme tid, hvilket i en elnet-sammenhæng kan bidrage til at højne forsyningssikkerheden.

»Kvantecomputere er velegnede til at lave beregninger på mange forskellige scenarier på samme tid og parallelle processer. Det passer meget godt med et elnet med vedvarende energi, hvor fluktuationer og usikkerheder giver anledning til at skulle regne på mange parallelle scenarier,« siger Brynjar Sævarsson.

Her nævner han prognoser for energiproduktion fra vindmøller som et eksempel på et sted, hvor kvantecomputeren kan komme til at få betydning.

Gode muligheder for nødvendig realtidsberegninger
Claus Leth Bak, professor ved Aalborg Universitet Energi, er ikke en del af DTU-forskningsprojektet, men arbejder selv med computerberegninger på elnettet i form af komplicerede simuleringsmodeller.

Han forklarer, hvordan den grønne omstilling, herunder de gigantiske energiø-projekter gør, at der er behov for mere og mere detaljerede og nøjagtige simuleringsmodeller af hele elnettet. Ikke kun i Danmark, men også for de lande energiø-projekterne forventes at tilkobles. Noget vi også har beskrevet flere gange her på Ingeniøren.

Claus Leth Bak mener, der er potentiale i, hvis man i fremtiden kan supplere normal computerregnekraft med kvantecomputere til brug for simuleringer af elnettene.

»I takt med at vi får tilført mere vedvarende energi til elnettet, bliver styringen af nettet langt mere kompleks. Derfor er der behov for online realtidsstyringsmetoder med tilstrækkelig regnekraft. Til det formål kan kvantecomputere komme til at spille en rolle,« siger Claus Leth Bak.

Netop realtidsløsninger kalder ifølge Claus Leth Bak på stor regnekraft, som det er håbet, at fremtidens kvantecomputere kan levere.

»Bag beregninger på elnettet ligger modeller, som i takt med stigende kompleksitet og usikkerheder i elnettet også skal være stadig mere komplekse. I dag prøver man i modellerne ofte at simplificere for at kompensere for manglende computerregnekraft,« siger AAU-professoren.

»Jo mere regnekraft, vi har tilgængelig, jo mere præcise, globale modeller kan vi lave. Og da elnettet i fremtiden vil blive mere sårbart for udsving, end vi har været vant til de seneste 20-30 år, er det vigtigt med mere præcise modeller til realtidsberegninger, der kan holde elnettene stabile. Det moderne samfund er meget afhængig af, at pålideligheden af vores elforsyning ikke forringes som en følge af den grønne omstilling.«

Støj og små maskiner
Men inden vi når så langt, er der en hel del ting, som stadig skal udvikles.

»Der er stadig en del støj i de aktuelle kvantecomputere, som også har en del begrænsninger,« siger Brynjar Sævarsson.

Han forklarer, hvordan det samtidig har været en udfordring at bygge algoritmer til beregningerne med en passende skalerbarhed. Gøres systemerne større en testcasen, har algoritmerne vist sig utilstrækkelige. Og så er der hele spørgsmålet om kvantecomputerens størrelse, som i dag ikke gør den favorabel i forhold til nutidens supercomputere.

»Teoretisk set burde metoderne på en kvantecomputer være eksponentielt hurtigere end på klassiske computere. Her er resultatet af vores forskning, at vi kan køre beregningerne på en aktuel maskine - vi er stadig ikke hurtigere end en klassisk computer,« siger Brynjar Sævarsson.

Det får Ingeniørens journalist til spørge, om det overhovedet er realistisk, at vi har den ønskede kvantecomputerregnekraft tilgængelig, når den grønne omstilling for alvor slår igennem. Eksempelvis med en firdobling af produktionen af sol- og vindenergi alene på land med den nuværende regerings planer.

»Det er svært at sige, hvordan udviklingen af kvantecomputere kommer til at ske. Vi ser meget positive resultater fra IBM og andre med at bygge stadig større maskiner,« siger Brynjar Sævarsson.Hans håb er derfor, at forskning som hans egen kan bidrage til at de nødvendige algoritmer bliver udviklet, så der er en metode klar, når vi pludselig står med et elnet baseret på op mod 100 procent vedvarende energi.

Og så skal kvantecomputeren næppe stå alene, vurderer DTU-forskeren. Den skal snarere ses som et supplement til de klassiske computere.

»Kvantecomputeren kan noget specielt, men den er ikke bedre til alt. Derfor vil vi nok se, at nogle opgaver løses på klassiske computere, mens nogle løses på kvantecomputere,« siger Brynjar Sævarsson.",
,2022-06-21 00:00:00,"Elnettet i Tyskland forstærkes fra nord til syd, og det er godt for Danmark",Ingeniøren,Link,"Tre nye højspændingsforbindelser i Tyskland skal sikre, at el fra det vindblæste nord kan sendes til forbrugsstederne i syd. Planlægningen har været langstrakt, og idriftsættelsen er forsinket med flere år.

På en køretur ned gennem Tyskland er det svært at slippe for synet af de enorme højspændingsforbindelser, der skærer igennem landskabet. Her hænger nogle gange fire trefasede vekselstrømsystemer på op til 380 kV på en enkelt masterække, hvilket i runde tal svarer til en overføringskapacitet på 2.400 MW, eller hvad der kunne forsyne halvdelen af Danmark på en efterårsdag.

Men på trods af de mange højspændingsmotorveje er den elektriske forbindelse mellem Nord- og Sydtyskland svag. Sådan har det været i årtier, og i takt med at der nordpå er blevet bygget flere og flere vindmøller, blandt andet havmøller i den danske del af Nordsøen, så er problemet blevet forstærket. Oven i det har Tyskland besluttet at stoppe elproduktionen på landets atomkraftværker, hvoraf en del af disse befinder sig i den sydlige del, hvor også det største elforbrug ligger.

Udfordringen har dog været, at gammeldags højspændingsforbindelser på master ikke er noget som hverken miljøorganisationer og beboergrupper er vilde med. Derfor skal nye forbindelser lægges som kabler med jævnstrøm, og det giver både en gigantisk merudgift og en kompliceret godkendelsesproces.

Men nu er der udsigt til, at en stor del af problemet vil blive løst, og når det tyske elnet bliver forstærket, vil det også komme Danmark til gode. Det fastslår Morten Pindstrup, der er international chefingeniør ved Energinet.

»Vi kunne godt have ønsket os, at udbygningen var sket noget hurtigere. Men nu får vi bygget de forbindelser, vi i Danmark har efterspurgt i årevis. Der ingen tvivl om, at det vil hjælpe på vores område, når det bliver nemmere at flytte energien sydpå,« siger Morten Pindstrup.

ørst klar i 2028
Det er især kabel-forbindelsen kaldet Suedlink, der består af to 525 kV HVDC-forbindelser, som det danske elnet i første omgang vil få glæde af. Den ene forbindelse, som den danske kabelproducent NKT skal levere, er på 702 km og går fra Brunsbüttel i Schleswig-Holstein i nord til Grossgartach i Baden-Württemberg i syd. Den anden er på 558 km og går fra Wilster til Grafenrheinfeld tæt på Schweinfurt. Den samlede overføringskapacitet er på 4 GW, og den får også forbindelse med kablet Nordlink, der går fra Tyskland til Norge.

Det har dog ikke været uproblematisk at få forbindelserne godkendt. Arbejdet startede i 2012 og egentlig var det planen, at selve konstruktionen kunne gå i gang i 2016 og med idriftsættelse i 2022.

Det er de to systemansvarlige tyske virksomheder Tennet TSO og TransnetBW, der ansvarlig for forbindelsen. Men talrige forsinkelser, blandt andet på grund af beboerprotester langs ruten og fra miljøorganisationer, har gjort, at forbindelsen først kommer i drift i 2028. Det på trods af, at den nye tyske regering, der tiltrådte i 2021, har erklæret det for et projekt der skal “accelereres"" og gennemføres med høj politisk prioritet"".

Selvom Suedlink i første omgang er de vigtigste forbindelse for Danmark, så vil der også blive bygget en lidt længere østpå, som har fået det naturlige navn SuedOstLink. De ansvarlige netselskaber er her TenneT og 50hertz.

Med SuedOstLink forbindes det nordlige Mecklenburg-Vorpommern, med en transformerstation ved Isar-atomkraftværket i Bayern med to 550 km lang 525 kV kabler, der tilsammen kan overføre 4 GW. Også her er NKT inde over, da de skal leverer kabler til de sidste 275 km. Forbindelsen blev vedtaget i 2015, men forventes først at gå i drift i 2027:

»På den korte bane, kommer SuedOstLink ikke til at betyde så meget for Danmark. Men for Energiø Bornholm og dennes forventelige tilslutning i Tyskland kan det være interessant at få flyttet mere vindenergi længere sydpå i Tyskland,« siger Morten Pindstrup.

Gennemført på trods af modstand
På trods af forsinkelserne mener Axel Happe, der er ansvarlig for planlægning og myndighedsgodkendelse hos 50hertz, ikke, at det kunne være gået meget hurtigere:

»Vi har været i dialog med offentlige myndigheder, interesseorganisationer og den brede offentlighed siden starten af ​​planprocessen i 2016. I årenes løb har der blevet rejst og besvaret en masse spørgsmål. I nogle tilfælde, hvor rutekorridorerne passerede landsbyer, var vi nødt til at forklare vores planlægning mere detaljeret. Og i mange tilfælde fandt vi, sammen med beboere, landmænd eller jordejere langs ruten, løsninger på nogle gange meget specifikke problemer. Hård lokal modstand eller generel modstand mod kabel-projektet har været sjælden,« skriver han i et svar til Ingeniøren.

Også længere vestpå i Tyskland forstærkes nettet med en kabelforbindelse kaldet A-Nord fra Emden i Nordvesttyskland til Osterath tæt på Düsseldorf og videre til Phillipsburg lige syd for Frankfurt a.m. med endnu et kabel kaldet for Ultranet.

Spørgsmålet er så, om de nye nord-syd-forbindelser i Tyskland allerede er for lidt, når der kommer fart i udbygningen i Nordsøen.

»Hvert andet år laver vi i netudviklingsplanen en prognose for fremtidens elsystem. Ifølge vores seneste udsigter, hvor ser vi frem til år 2035, viser den planlagte transmissionskapacitet mellem Börde og Isar sig tilstrækkelig, skriver Alex Happe.

Samtidig understreger han, at der også tænkes i øget elforbrug i Nordtyskland. Det gælder både produktion af brint og nye højt elektrificerede industrier som for eksempel Tesla og Intel. Oven i det kommer øget forbrug på grund af elbiler og varmepumper:

»Med alle disse faktorer inkluderet viser vores fremskrivninger stadig, at de planlagte forbindelser har en tilstrækkelig høj kapacitet,« skriver Alex Happe og tilføjer, at den russiske invasion af Ukraine også understreger nødvendigheden af ​​en hurtig og pålidelig omstilling af energiforbruget i Tyskland og Europa.

Hos Energinet er der opbakning til de tyske initiativer.

»Nu er el jo ikke den eneste måde at flytte energi på. Der vil sandsynligvis også blive brug for rørledninger til brint og produktion af metanol og ammoniak til brug i lastbiler og skibe. Men nu får vi de forbindelser, vi i årevis har efterspurgt. Det må godt gå hurtigere, end det har gjort, og spørgsmålet er, om det er nok, når udbygningen med vind i Nordsøen tager til,« siger Morten Pindstrup.
",
,2022-07-04 00:00:00,Tysk forsker om PtX-udviklingsbehov: »svært at retfærdiggøre mange flere forskningspenge«,Ingeniøren,Link,"PtX er et af de mest hypede begreber for tiden. Men forskere og virksomheder kæmper med at finde de rigtige teknologiske løsninger – både når det gælder fremstilling og brug af PtX.

Energi Der er brug for både push og pull

Inden for energiteknologi er PtX (power-to-x) lige nu et af de allervarmeste emner. Et godt eksempel er den norske virksomhed HydrogenPro, der på et netop afholdt symposium på Aarhus Universitet kunne fortælle, at den har samtaler med potentielle kunder om salg af op til 12,6 GW elektrolysekapacitet.

Det antages, at der globalt i dag er lige under 0,5 GW kapacitet i drift. Det internationale energiagentur (IEA) anslår, at der i 2030 vil være cirka 85 GW kapacitet i drift, og at der skal være omkring 3.000 GW i drift i 2050, hvis CO2-målene skal nås.

HydrogenPros pipeline skal ikke forveksles med faste ordrer, men giver en indikation af, hvor stor hypen er omkring konvertering af energi fra vind og sol til brint og derfra videre til andre energibærere som metanol, ammoniak, flybrændstof og benzin. Og HydrogenPro er bare én af de virksomheder, der kæmper om at få en del af den udvikling med avancerede elektrolyseenheder produceret i 5,5 MW-moduler i Kina med elektroder fra aarhusianske Advanced Surface Plating.

I sidste uge fortalte HydrogenPro om et projekt i den amerikanske stat Utah, hvor der skal produceres 100 ton brint om dagen fra et 220 MW-elektrolyseanlæg, svarende til 40 elektrolyseenheder, hver med en længde på 8 meter, en diameter på ca. 2 meter og en vægt på mere end 75 ton.

Det er ovenstående tal, der gør, at de allerfleste i dag ved, hvad PtX betyder. Enhver politiker, skolelærer eller virksomhedsdirektør kan tale med om, at vi skal udnytte grøn el til at fremstille nye brændstoffer, der kan erstatte de fossile.

De fleste ved også, at teknologien bag langtfra er ny – heller ikke industriel. Helt tilbage i begyndelsen af forrige århundrede fremstillede Norsk Hydro kunstgødning på basis af elektrolyse (og kvælstof) og under Anden Verdenskrig holdt nazisterne angivelig en del af deres krigsmaskine rullende med brændstof fremstillet ud fra forgasset stenkul.

Politisk opbakning
I dette forår indgik den danske regering så en bred politisk aftale om en dansk strategi for PtX, der sigter mod at udbygge den danske elektrolysekapacitet til 4-6 GW i 2030.

Forventningerne om politisk opbakning har allerede sat en del aktører i gang, for eksempel Ørsted og Copenhagen Infrastructure Partners (CIP), der har annonceret store projekter i hhv. Avedøre og Esbjerg. Her skal el fra havvindmøller ved energiøer i Østersøen og Nordsøen indgå i fremstilling af brint, der efterfølgende kan omdannes til benzin, metanol, ammoniak eller flybrændstof.

Så med det historiske perspektiv og de politiske forhindringer ryddet af vejen burde det vel være ligetil? Argumenterne for at omfavne PtX er i hvert fald ikke blevet mindre de sidste par måneder med stigende brændstofpriser toppet op med politisk fokus på forsyningssikkerhed.

Men symposiet i Aarhus afslørede også, at selvom udviklingen inden for PtX har taget enorme skridt de sidste fem år, er der ikke en enkelt teknologi, der har ‘vundet’.

Skal brintfremstilling for eksempel ske med traditionel alkalisk elektrolyse, eller skal det være med den mere avancerede PEM- eller SOEC-teknologi, der har teknologiske rødder i brændselsceller? Eller skal det være en helt anden teknologi, hvor elenergi, biomasse og restprodukter bruges til direkte produktion af flydende brændstoffer ved hjælp af teknologier som hydrothermal liquefaction og termokemiske processer?

Virksomheder som tyske Electrochaea, danske Circlia Nordic og canadiske Enerkem viste forskellige teknologiske løsninger.

Oven i det kommer spørgsmålet om det bedste slutprodukt. Skal det være ren brint til busser og lastbiler, ammoniak og metanol til store skibe og som råstof i industrien eller benzin og diesel til transportsektoren? I det hele taget: Hvad skal der til for at finde de rigtige løsninger?

Vi kender løsningen
Rigtig mange bolde er oppe i luften men en af verdens førende forskere, Dr. Ralph-Uwe Dietrich fra Deutsches Zentrum für Luft- und Raumfahrt (DLR) kunne ikke undgå at være lettere irriteret, da Ingeniøren mødte ham i Aarhus:

»Jeg risikerer, at få mine forsker­kolleger på nakken, men det er svært at retfærdiggøre mange flere forskningspenge til et problem, hvor vi godt kender løsningen. Selvfølgelig kan vi gøre processerne mere effektive og finde bedre kemiske løsninger, men grundlæggende er der ingen teknologiske barrierer for PtX,« siger han og nævner, at der i Tyskland har været talrige demonstrationsprojekter, men fordi der ikke er en kommerciel efterspørgsel på brændstofferne, bliver projekterne ikke forlænget.

Men hvad er det så, der mangler? Det har professor Lars Ditlev Mørck Ottosen fra Aarhus Universitet et svar på, for det handler om at opskalere, og det skal gå hurtigt:

»Fossile brændstoffer har været utrolig billige, og derfor er omkostningen ved PtX den største barriere. Men vores beregninger viser, at hvis vi ikke sætter ambitiøse krav om at overholde Parisaftalen, kommer der ikke gang i PtX-markedet. Derfor skal der være et push fra politikerne med krav om anvendelse og et pull fra industrien. Det sidste har Mærsk vist ved at bestille nye metanoldrevne containerskibe – det er sådan noget, vi har brug for,« siger han.

Og her er Ralph-Uwe Dietrich enig, for selvom det i høj grad handler om teknologi, er det i sidste ende flere penge, der skal til – og de skal investeres i produktion.»Vi har brug for, at investorerne ser en troværdig forretningsmodel, og det kræver politisk regulering. Lad os starte med et iblandingskrav i de sektorer, hvor vi skal have PtX ind – for eksempel i luftfarten. Så kan vi løbende øge presset og gøre det mere og mere attraktivt for investorerne,« siger han.
Elektrolyseenhederne er på 5,5 MW, vejer cirka 75 ton og er 8 meter høje. Produktionskapaciteten er cirka 100 kg i timen ved 15 bar.

Den norske virksomhed HydrogenPro får bygget sine anlæg på egen fabrik i Kina. Her ses den ene af de to gasseparatortanke til henholdsvis ilt og brint. Fotos: HydrogenPro",
,2022-07-12 00:00:00,Klimavenlige materialer og bæredygtighedskrav til vindmøller kan blive del af offentlige udbud,Ingeniøren,Link,"Klimaminister er lydhør overfor forslag om bæredygtighedskrav til energiprojekter.

Når staten fremover skal lave udbud af vindmølleparker på land og til vands, så bør udbuddene indeholde klimamål, så producenterne tilskyndes til at bruge mere bæredygtige materialer, mener tænketanken Concito og Tekniq Arbejdsgiverne.

Et sådant krav vil også være en hjælpende hånd til de danske vindmølleproducenter, der er under pres fra kinesiske konkurrenter, som på grund af statstilskud og adgang til billigt stål kan fremstille vindmøllerne billigere.

For at beskytte den europæiske vindmølleindustri indførte Europa-Kommissionen i december en antidumping-told på import af vindmølletårne fra Kina.

»I forbindelse med en anti-dumping-sag rejst af europæiske vindtårnproducenter (heraf to danske) kom det frem, at ét enkelt læs kinesiske tårne, der sejles til Danmark fra Kina, udleder lige så meget som en dansk tårnfabriks samlede årlige udledning«, skrev Troels Blicher Danielsen, administrerende direktør i Tekniq Arbejdsgiverne, for nylig i et debatindlæg i Altinget.

»Vi risikerer altså at udlede mere CO2 på globalt plan, hvis ikke vi stiller skarpt på klima- og miljømæssige krav i både anlægs- og driftsfasen af energiøer og lignende VE-projekter.«

Krigen i Ukraine har kun forværret situationen for den europæiske vindmølleindustri.

I juni meldte brancheorganisationen Wind Europe ud, baseret på en rundspørge blandt sine medlemmer, at priserne på råmaterialer til vindmøllerne var steget med 30 procent. Et tal, som den danske brancheforening ikke har villet kommentere overfor Ingeniøren. Stål udgør ifølge Wind Europe cirka 70 procent af en turbine.

Concito: Alle skal i en grøn retning
»Grundlæggende skal klimateknologi ind i alle større udbud og anlægsprojekter, herunder vindmølleparker, fordi der er et stort potentiale for fra efterspørgslens side til at trække markedet i en grønnere retning«, siger Tobias Johan Sørensen, klimaanalytiker i Concito, til Ingeniøren.

For ham er det nærliggende, at den offentlige indkøbsmuskel på 300 milliarder kroner årligt bruges til at kræve klimarigtige materialer, så producenterne tilskyndes til at omstille sig hurtigere.

Når Concito foreslår at skrive bæredygtighedskrav ind i offentlige udbud, er det dog ikke et bevidst forsøg på at give de danske producenter en fordel.

»Det er da rigtig positivt for de producenter, hvis de har en konkurrencefordel. Men det kan også være en svensk producent af grønt stål, som kan byde ind til leverandørerne her af det kommende stål, så det er ikke for at forfordele nogle producenter frem for andre. Alle skal i en grøn retning,« siger Tobias Johan Sørensen.

Concito har ikke fremsat en konkret model til, hvordan bæredygtighed skal skrives ind i udbuddene, men Tobias Johan Sørensen vil godt komme med et forslag.

»Mit umiddelbare bud ville være, at man skal arbejde med en CO2-pris på omkring 1.500 kr. Det kan også være højere. Så når man leverer et bud ind, har man en oversigt over ens materialer og deres CO2-aftryk og så kommer den her CO2-pris oveni. Så hvis man kan lave et projekt med rigtig lave udledninger, så bonner du også ud i forhold til det udbud her«, siger han.

»Hvor meget det udgør af den samlede omkostning og hvor meget det skal vægte, kan man så diskutere. Men jeg ville i første omgang se på, hvordan kan man få det ind i det her udbud, få det prissat, så det favoriserer dem, der vælger de grønneste materialer og bruger dem mest effektivt.«

Minister er åben for forslaget
Forslaget om bæredygtighedskrav i de offentlige udbud møder lydhørhed fra klima-, energi- og forsyningsminister Dan Jørgensen.

I et svar til Folketingets klima-, energi- og forsyningsudvalg i sidste uge indikerede han, at han er åben for forslaget. Det er hensigten, at øget bæredygtighed skal være en del af betragtningen, når det inden udgangen af 2022 skal drøftes, hvordan udbudsrammerne for havvindmølleparker frem mod 2030 skal indrettes, skrev han.

»I Aftale om grøn strøm og varme 2022 fremgår det, at der skal sikres øget bæredygtighed i udbuddene under iagttagelse af principperne i EU's taksonomi for miljømæssig bæredygtighed og de danske klimamålsætninger, samt redskaber som ESG- og livscyklusvurderinger,« skriver han.",
,2022-08-05 00:00:00,CO2 fra biogas kan give negative udledninger: Sådan gør vi,Ingeniøren,Link,"Det er usikkert, om CO2 fra opgradering af biogas gør mest gavn i lagre eller anvendt til PtX. Sikkert er det, at kulstof fra biomasse bliver en knap ressource.

CO2-fangst Til vands, til lands og i luften

I dag vinker vi årligt farvel til over en halv million ton CO2, som ledes ud i atmosfæren fra danske biogasanlæg. Men der er mange gode grunde til i stedet at holde på CO2’en.

På biogasanlæggene er det relativt billigt at indfange CO2’en, og den er samtidig rimelig ligetil at fragte i rør. Og så indeholder den kulstof fra biomasse, som i fremtiden kan blive en knap ressource.

Hvor paradoksalt det end må lyde, betyder det i praksis, at mens vi kæmper for at begrænse mængden af CO2 i atmosfæren, kan der blive rift om CO2 på Jorden til brug i flydende grønne brændstoffer fremstillet ved såkaldt power to x (PtX) og til lagring. Det gælder ikke mindst den CO2, som hvert år udskilles og derefter udledes fra danske biogasanlæg i forbindelse med opgradering af biogas til ren biometan.

Klimarådet har i ‘Statusrapport 2022’ dedikeret et helt kapitel til at understrege denne knaphed.

»Vi kan producere en begrænset mængde biomasse, fordi klodens størrelse begrænser dyrkningsarealet. Derfor kan biogent kulstof blive en mangelvare på sigt,« siger Peter Møllgaard, Klimarådets formand. Han introducerer dermed et begreb, vi er nødt til at have på plads for at kunne se på, hvad der i fremtiden skal ske med biogas-CO2’en.

Negative emissioner
Der er nemlig forskel på CO2. Når klimagassen udledes ved forbrænding af fossile brændsler som kul, olie og naturgas, frigives kulstof, som ikke er en naturlig del af Jordens kulstofkredsløb. Vi taler om fossil CO2.

Når klimagassen omvendt stammer fra forrådnelsesprocesser på marken, røggassen fra det halmfyrede kraftværk eller afgasning i en biogasreaktor, er der tale om biogen CO2. Så længe der plantes nye træer og planter som erstatning for den udnyttede biomasse, vil CO2’en blive optaget igen og dermed ikke bidrage til atmosfærens CO2-indhold.

Klimaanalytiker i den grønne tænketank Concito Tobias Johan Sørensen forklarer, at det er én af de primære årsager til, at man ikke tidligere har forsøgt at reducere CO2-udledningerne fra biogasanlæggene:

»Eftersom CO2’en er biogen, figurerer den ikke i vores klimaregnskab som udledning. Der er på papiret tale om en netto-nuludledning,« siger Tobias Johan Sørensen.

»Nu er den kommet i fokus, fordi vi skal lave alle de reduktioner, vi overhovedet kan.«

Både han og Klimarådets formand, Peter Møllgaard, understreger, at vi lige nu er i en situation, hvor der skal hurtige og billige tiltag til for at rette op på balancen i CO2-regnskabet. Og her kan biogen CO2 fra biogasanlæg komme til at spille en vigtig rolle, hvis den lagres. Dermed trækkes nemlig kulstof ud af kredsløbet, og der er skabt negative emissioner.

Billigt lager på land
Nu til spørgsmålet om, hvad der skal ske med den biogene CO2 fra biogasopgradering. Spørger man Tobias Johan Sørensen og Peter Møllgaard, skal vi se at komme i gang med at lagre den – den skal altså anvendes til såkaldt CCS (Carbon Capture and Storage). Eftersom teknologierne til udskillelse af CO2 fra biogas allerede er installeret på biogasanlæggene – fordi det er nødvendigt at fjerne CO2 fra biogas for at kunne udnytte det i naturgasnettet – kan fangst, fragt og efterfølgende lagring af CO2 fra biogasanlæg ifølge Klimarådets beregninger klares for omkring 500 kr. per ton.

»Det er blandt de billigste ton i vores analyser,« siger Peter Møllgaard, som henviser til, at Klimarådets vurdering er, at lagring af CO2 er billigere end brug i PtX-processer.

Ud over prisen for fangsten har lagerets placering betydning. Her vil CO2’en fra biogasanlæggene i første omgang nok skulle udskibes til de mere modne, undersøiske lagre, vurderer Tobias Johan Sørensen. Men hvis Gas Storage Denmark og GEUS’ igangværende undersøgelser af landfaste og kystnære lagre bærer frugt, er det ifølge klimaanalytikeren her, CO2’en skal ende.

»Det vil være billigere for samfundet og for virksomheder at lave billigst mulig rørføring til lagre på land eller kystnært,« siger han og peger dermed på endnu en udgiftspost ved CCS: transporten fra punktkilde til lager, som Tobias Johan Sørensen vurderer, billigst sker med rør.

Det tyder foreløbige beregninger fra landets gasdistributionsnetoperatør Evida også på. Peter Kristensen, Evidas strategi- og udviklingsdirektør, fortæller, at en forhåndsscreening har udpeget 35 større biogasanlæg med geografiske placeringer, som lægger op til et fælles CO2-rørnet frem for fragt med tankbiler. Ifølge ham kan man herfra føre hele 755.000 ton CO2 ud i nettet inden 2030 »bare ved at forbinde tingene«. Og så kan CO2’en i dele af nettet føres i plastrør ved normalt tryk og temperatur.

»Der er ingen tekniske hindringer for at komme i gang,« siger Peter Kristensen.

El fra to tredjedele energiø
I Evidas undersøgelser er der kigget på flere scenarier for, hvordan CO2’en fra biogasanlæggene bliver nyttiggjort. Skal den fragtes til opsamling med CO2 fra andre punktkilder? Skal den sendes i retning af landfaste lagre? Eller snarere havneområder med udskibningsmuligheder og PtX-produktion – der hører under fællesbetegnelsen CCU (Carbon Capture and Utilization)?

»Der er jo et alternativ til at transportere CO2 væk fra biogasanlæggene, hvis man i stedet metaniserer CO2’en lokalt ved tilførsel af brint. Vi kigger på begge dele, da det har betydning for udformningen af infrastrukturen,« siger Peter Kristensen.

Brancheorganisationen Biogas Danmark er blandt dem, der skeler til dette alternativ. Det skyldes blandt andet, at branchen faktisk oplever en gryende interesse fra firmaer, der vil bruge CO2’en til PtX-brændsler. Og dem kan der laves mange liter af.

Mens Energistyrelsens prognoser tegner til en årlig ­biogasproduktion gående fra 25 PJ i 2020 til 51 PJ i 2030, anbefaler Biogas Danmark at lade produktionen stige helt op til 60 PJ ved indgangen til næste årti. Med en sådan produktion vil der blive over 2 millioner ton biogen CO2 til rådighed.

»Vi vil med den mængde CO2 kunne optage over 2 gigawatt el fra vind- og solkraft i 2030. Det svarer til to tredjedele af produktionen fra en energiø,« siger Frank Rosager, direktør i Biogas Danmark.

Tallene stammer fra beregninger lavet i forbindelse med ‘Biogas Outlook 2021’, som hovedsageligt lægger op til at bruge den overskydende, biogene CO2 til produktion af elektrometan ved hjælp af brint. Af samme grund nævner Frank Ros­ager eksempelvis biogasproducenten Nature Energys igangværende projekt eFuel, der skal præsentere en ny metode til produktion af elektrometan lokalt på Biogasanlæg Midtfyn.

Men skal der være tale om grønne PtX-brændsler, skal brinten også være grøn. Og her støder vi på endnu en knaphed: adgangen til grøn strøm.

Både CCS og CCU
Energiøerne er som bekendt ikke bygget endnu, så mens vi venter på den fornødne kapacitet til storstilet elektrolyse, finder Frank Rosager det sandsynligt, at CO2 fra biogasopgradering i første omgang finder CCS-vejen til undersøiske lagre i eksempelvis Norge.

»Det kan godt tænkes, at vi får et lidt underligt forløb, hvor CO2 fra biogasopgradering først skal bruges til CCS, sidenhen CCU som f.eks. PtX og så igen CCS,« siger direktøren i Biogas Danmark.For Klimarådet er der heller ikke tale om et enten eller, hvad angår brugen af den biogene CO2 fra blandt andet biogasanlæg. Den skal både bruges til at skabe negative emissioner med og hældes i tanken på forbrændingsmotorer.

»Specielt på det her punkt er der tale om både og,« siger Klimarådets formand, Peter Møllgaard.

Men med de begrænsede mængder biomasse lægger Klimarådet op til, at så meget transport som muligt skal holdes kørende på strøm eller alternativt ikkekulstofbaserede PtX-brændstoffer som brint og ammoniak, mens kun flytrafikken skal holdes på vingerne af biogent kulstof. Og selv da vil knapheden på biomasse sætte grænser for, hvor meget vi kan genoprette klimaet ved hjælp af lagring af biogen CO2.

»På sigt skal vi gøre alt for at reducere restudledninger fra alle sektorer. Negative udledninger kan ikke redde os,« siger Peter Møllgaard.

Læs mere om biogas og CO2 på næste side
Fakta Lagring af biogas-CO2 på Finansloven

De første initiativer til at lagre CO2 indfanget ved opgradering af biogas er taget med finansloven for 2022. Her er afsat 2,5 milliarder kroner til projekter, der over en støtteperiode på 8 år kan skabe negative udledninger.

Midlerne kan gå til projekter med nedpløjning af biokul fra pyrolyse eller lagring af CO2 fra biogasopgradering eller direct air capture.

Tildeles blot en tredjedel af midlerne til lagring af biogas-CO2, vil puljen ifølge Klimarådets ‘Statusrapport 2022’ kunne føre til reduktioner på 0,25 millioner ton CO2-ækvivalenter allerede i 2025 og 0,33 millioner ton fem år senere.",
,2022-08-17 00:00:00,Gaskrisen bremser ikke klimamål: Høj naturgaspris virker som en CO2-afgift,Ingeniøren,Link,"Europa skal opsætte ca. 400 GW VE om året fra 2025 til 2035 for at overholde Parisaftalen. En højere gaspris kan have samme klimaeffekt som en CO2-afgift.

De russiske gasledninger snører sig langsomt sammen, gasprisen eksploderer og energikrisen raser i Europa.

Dermed mister naturgassen rollen som 'det grønnere' alternativ til kul og olie, mens vi udvikler og udruller den grønne omstilling. Naturgas er et fossilt brændstof, men CO2-udledningen er lavere ved afbrænding end olie og kul.

Men selvom de europæiske lande er tvunget af Putins hånd på gashanerne til at sænke deres forbrug, så er det stadig muligt for de europæiske lande at leve op til deres klimaambitioner og overholde Parisaftalen.

Det viser et netop afsluttet forskningsprojekt fra Aarhus Universitet.

Forskerne har opstillet en model, der viser hvordan de europæiske landes energiforbrug kan blive dækket billigst muligt. Modellen anvender eksisterende teknologier, som kan produceres og opstilles uden den globale opvarmning overstiger de 2 grader, som er indskrevet i Parisaftalen.

Og ifølge forskernes model er det altså fortsat muligt, at overholde Parisaftalen og samtidig efterkomme den europæiske efterspørgsel på energi, selvom gastilførslen bliver reduceret.

Det gælder i hvert fald, hvis de rigtige politiske valg af vedvarende energiformer bliver taget.

»Vi må ikke spilde tiden ved at tage de forkerte valg på grund af udfordringerne med gassen,« siger Gorm Bruun Andresen, som er lektor ved Aarhus Universitet og en af forskerne bag modellen.

Gaskrisen medfører nemlig også en risiko for mere kul og faldende klimaambitioner i Europa.

»Selvfølgelig fylder den nuværende energikrise meget lige nu, men på lang sigt er den grønne omstilling en langt større udfordring.«

Gaspris har effekt som CO2-afgift
Hvis medlemslandene skal skære i deres naturgasforbrug og samtidig leve op til deres klimaambitioner, så skal der gennemføres en voldsomt stor udrulning af den vedvarende energi i hele Europa, viser forskernes model.

Alt i alt skal der opsættes ca. 400 GW pr. år fra 2025 til 2035. Det svarer til at bygge 200 anlæg på størrelse med den havmøllepark, som skal etableres i forbindelse med energiøen Bornholm i Østersøen. Vel at mærke hvert eneste år.

Det vil medføre en højere elregning til forbrugerne. Men det vil den grønne omstilling gøre under alle omstændigheder.

Omstilling til vedvarende energi, som Parisaftalen bygger på, vil få elprisen til at stige gennem de næste 10-15 år. Forskellen er, at uden gas som overgangsteknologi, vil prisstigningen finde sted allerede nu.

Det kan måske lyde som lidt af en udfordring for de demokratisk valgte politisk ledelser i EU, men forskernes model viser, at den høje gaspris vil være med til at drive den grønne omstilling frem på de områder - fx hos private og i virksomhederne - som ikke ville omlægge deres energiforbrug for at opfylde Parisaftalen, men fordi det kan betale sig.

En højere gaspris vil nemlig fungere som en form for CO2-afgift, der gør det mere rentabelt at investere økonomisk i vedvarende energi, gennemføre elektrificering i erhvervslivet og udskifte husstandenes gasfyr med varmepumper og fjernvarme.

»Tidligere har man satset på en overgangsfase med gas, og den plan kan man af gode grunde ikke køre videre efter. Heldigvis er der nogle af de andre ting, som vi også skal gøre for at komme i mål, som bliver fremskyndet af krisen,« siger Gorm Bruun Andresen.

Som eksempel peger han på de steder i industrien, hvor man i dag bruger gas til opvarmning ved høje temperaturer. Her kan en højere gaspris fungere som motivation til at udskifte til moderne elovne, på samme måde som en CO2-afgift ville have gjort.

»Mange af de grønne teknologier er nu de billigste, hvis man skal købe nyt. Problemet er, at man helst vil undgå at købe nyt, så længe det, man allerede har, stadig kan bruges. Beslutningen om en omlægning bliver nu fremskyndet af, at der er en høj gaspris,« siger Gorm Bruun Andresen.

Ulige udfordringer
Det varierer imidlertid meget fra land til land, hvor let det er at gennemføre en grøn omstilling uden gas. I Danmark er gasforbruget forholdsvis lavt, og vi er samtidig relativt langt fremme med elektrificeringen og opsætning af vedvarende energi.

Anderledes står det til i f.eks. Tyskland. Her er man dybt afhængige af den russiske gas, og krisen har blandt andet ført til genåbning af 10 kulkraftværker.

»I vores model bliver der også brugt mere kul, for at dække EU's energiforbrug i overgangsfasen. Men den højere CO2-udledning fra kul i forhold til naturgas bliver så kompenseret af den store udbygning af mere grøn teknologi,« siger Gorm Bruun Andresen og tilføjer, at det derfor er nødvendigt at accelerere den grønne omstilling yderligere i de lande, der åbner kulkraftværker.

»Det er klart at mere kulkraft er forbundet med en risiko. Der er fare for, at man ender med at slække på klimaambitionerne,« advarer han.

Høje klimaambitioner umuliggør gas
Som en ekstra detalje kan der skrues på forskernes model, så den afspejler en mere ambitiøs klimapolitik. Dermed kan modellen også vise et scenarie, hvor temperaturstigningen skal være mindre end 1,5 grader.

I dette scenarie spiller gaskrisen en langt mindre rolle. For at holde temperaturen under 1,5 grader skulle gassen nemlig udfases inden 2030, uanset om Rusland havde invaderet Ukraine eller ej.",
,2022-09-01 00:00:00,Politikerne accepterer dundrende milliardunderskud på energiø,Ingeniøren,Link,"Energiøerne skulle oprindeligt kun bygges under den betingelse, at projekterne ville være rentable. Men nu siger ministeriet, at økonomien sandsynligvis ikke holder.

»Vi har sagt ja til at løbe en risiko i forundersøgelserne på 10 mia. kroner. Det er korrekt.«

Sådan svarer Carsten Kissmeyer til Ingeniøren, da han som Venstres klima- og energiordfører bliver spurgt om, hvorfor Venstre til energi-topmødet mellem statsminister Mette Frederiksen og en række statsledere fra andre nordeuropæiske lande på Marienborg i mandags var medunderskriver på en ny tillægsaftale om Energiø Bornholm, selv om nye beregninger fra Klima-, Energi- og Forsyningsministeriet tyder på, at projektet - stik imod tidligere en tidligere aftaler - kommer til at koste mange flere penge at etablere og drive end hidtil antaget.

Beregningerne, der fremgår af et notat, som Ingeniøren er kommet i besiddelse af, viser, at alene projektomkostningerne vil løbe op i omegnen af 10 milliarder kroner. Dertil kommer en ekstra samfundsøkonomisk omkostning på to milliarder kroner.

Notatet konkluderer, at energiøen sandsynligvis ikke bliver rentabel, fordi øen ikke vil kunne tjene tilstrækkelige summer hjem til staten via salg af strøm.

»Vores oprindelige tilgang om, at den grønne omstilling kunne bære sig selv, det er stadig vores opfattelse, at det vil den i det store hele kunne. Men det ændrer ikke ved, at vi står i en situation, der er helt, helt anderledes, end vi gjorde for to år siden,« siger Kissmeyer.

Rentabilitet var en betingelse
Positiv økonomi - også kaldet rentabilitet - har fra begyndelsen været et politisk krav for overhovedet at etablere energiøerne. Det har hidtil været en rød tråd igennem alle de politiske aftaler.

Øerne skulle kun bygges under den betingelse, at projekterne ville være rentable. Men nu siger ministeriet, at økonomien sandsynligvis ikke holder. Det fortæller Marc Skov Jacobsen, der er seniorøkonom ved tænketanken Kraka Advisory, til Ingeniørens søstermedie GridTech. .

Han henviser til Klimaaftale for energi og industri mv 2020, der rummer de første aftaler om de to energiøer. Her står der, at ‘det er en betingelse for projekterne, at de er rentable.’

Kravet om rentabilitet gentages senere i Tillæg til klimaaftale om energi og industri af 22. juni 2020 vedr. Ejerskab og konstruktion af energiøer mv, hvor der står ‘Det er fortsat en betingelse for projekterne, at de er rentable.’

Den seneste udviklingen i prognosen på økonomien betyder ifølge Marc Skov Jacobsen, at der nu er en forventning om at der skal gives en betydelig statsstøtte til Energiø Bornholm.

Carsten Kissmeyer synes, at aftalekredsen har haft en god grund til at se stort på det krav.

»Vores tilgang er at sige, at vi lige nu har en kæmpe udfordring energimæssigt. Situationen er lige nu kritisk, og når vi ser ind i fremtiden er det nødvendigt at få sikret, at vi har energi nok. Og det element i, om det er rentabelt, vil budrunderne jo komme til at vise,« siger han og fortsætter:

»Hvis vi får et niveau på elpriserne, der ligger lidt højere, end vi oprindeligt regnede med, så vil jeg jo gætte på, at vi godt kan se, at det her kan blive rentabelt.«

Men når man ser på de nye beregninger, ministeriet har lavet, så er der ikke noget, der tyder på, at det kan blive rentabelt? Og de tager vel også højde for højere elpriser?

»Men man skal bare være opmærksom på, at for det danske samfund totalt set, så er det at skaffe os tilstrækkelige mængder af energi en udfordring aktuelt. Og derfor er vi i en presset situation, hvor vi skal have erstattet gas og meget andet.«

Udbud afgør om projektet skal dø
Carsten Kissmeyer forsikrer, at regeringen og dens aftalekreds først kommer til at træffe beslutningerne, når de ser udbuddene.

»Det er klart, at forundersøgelserne har en omkostning - det er dem, der ifølge beregningerne koster i størrelsesordenen 10 milliarder. Men jeg kan ikke forestille mig andet, end at vi vil se nogle af projekterne gennemført. Og med den beslutning, der kom fra landene fra Østersøen, og med den meget alvorlige situation, som også Polen er i, så kan jeg ikke forestille mig andet, end at den energimængde, der kan produceres rundt om Bornholm vil blive efterspurgt,« siger Carsten Kissmeyer.

Hvorfor har I ikke meldt klart ud til offentligheden, at I er gået på kompromis med den betingelse, som har stået nedfældet i samtlige hidtidige aftaler om energiøerne?

»Det korte af det lange er, at vores oprindelige tilgang om, at den grønne omstilling kunne bære sig selv, det er stadig vores opfattelse, at det vil den i det store hele kunne. Men det ændrer ikke ved, at vi står i en situation, der er helt, helt anderledes, end vi gjorde for to år siden. Det er vigtigt at sige, at vi ikke har sagt ja til offentlige omkostninger på nuværende tidspunkt. Men vi har sagt ja til, at vi løber en risiko i forundersøgelserne, det er korrekt.«",
,2022-09-07 00:00:00,Biogas Danmark: Størst klimaeffekt når biogas-CO2 ender i et PtX-anlæg,Ingeniøren,Link,"Biogasindustriens brancheorganisation har analyseret klimaeffekterne ved at udnytte CO2 fra biogasopgradering.

På årlig basis bliver der i Danmark indfanget mere end en halv million ton CO2 under opgradering af biogas til naturgaskvalitet. Og tallet kan stige helt op til to millioner ton, hvis biogasproduktionen øges til 55 PJ i 2030.

Det sidste foreslår brancheorganisationen Biogas Danmark i den netop udgivne rapport ‘Biogas Outlook 2022’. Her undersøges også klimaeffekten af at holde på denne indfangede CO2.

Som Ingeniøren har afdækket, bliver hovedparten af biogas-CO2’en i dag udledt til atmosfæren, men sendes CO2’en i stedet til underjordiske lagre ved CCS eller bruges som kulstofkilde til PtX-produktion af brændsler, er der et stort potentiale for at reducere udledningerne af klimagasser.

Her viser nye beregninger fra Biogas Danmark, at der ved en årlig biogasproduktion på 55 PJ årligt kan reduceres med 1,8 millioner ton CO2e ved lagring eller mellem 2,5 og 1,3 millioner ton CO2e ved produktion af henholdsvis elektro-metan eller elektro-metanol.

Ved en årlig produktion på 60 PJ biogas overstiger reduktionspotentialerne for både lagring og produktion af elektro-metan henholdsvis 2,1 millioner ton CO2e og 2,8 millioner ton CO2.

Elektro-metan har størst potentiale
Ifølge Biogas Danmark skal den største klimaeffekt altså findes ved at udnytte den indfangede opgraderings-CO2 til at lave elektro-metan. Her kombineres CO2’en med brint fremstillet under elektrolyse ved hjælp af grøn strøm, hvormed metanen fungerer som et lager til lagring af el.

En sådan PtX-produktion resulterer i lagring af over 2 GW el, eller hvad der svarer til at ‘opsamle 30 til 70 procent af el-kapaciteten fra en energi-ø i de timer, hvor det blæser maksimalt’, som det lyder i rapporten.

Diskussion om bedste anvendelse
I rapporten har Biogas Danmark dog udeladt at regne på det, de selv identificerer som den mest oplagte brug af biogas-CO2’en. Nemlig at udnytte den som erstatning for industriel CO2, som i dag fremstilles ved hjælp naturgas.

Samtidig står vi i en situation, hvor der hverken er bygget energiøer til at udfylde potentialet for PtX eller modnet underjordiske lagre til CCS.

Som Ingeniøren tidligere har beskrevet, er der altså god grund til nøje at overveje, hvor CO2’en fra biogas-opgradering bedst tages i brug.

Her har Biogas Danmarks direktør Frank Rosager tidligere peget i samme retning som brancheorganisationens nye rapport og kåret PtX som den bedste udnyttelse af CO2’en på sigt.

Omvendt ser både Klimarådets formand Peter Møllgaard og klimaanalytiker i Concito Tobias Johan Sørensen rigtigt gode muligheder for lagring af biogas-CO2’en, da der er tale om et billigt alternativ til lagring af CO2 indfanget fra røggasser. Klimarådets formand ser dog helst brugen af kulstof i forbrændingsmotorer begrænset til et absolut minimum.

Potentiale også i frozen policy
I sidste ende understreger den nye rapport fra Biogas Danmark, at der er klimagevinster at hente ved udnyttelse af den udskilte CO2, uanset om biogasproduktionen udbygges til branchens foreslåede 55 PJ i 2030 og 60 PJ i 2035 eller holder den nuværende linje i en såkaldt frozen policy-tilgang.

Som sammenligning til Biogas Danmarks eget scenarie læner brancheorganisationen sig nemlig op ad Energistyrelsens Klimastatus og -fremskrivning 2022 (KF22), som fremskriver en produktion på 51 PJ i 2030.

Det resulterer i reduktionspotentialer på henholdsvis 1,5 millioner ton CO2e for lagring, 2,0 millioner ton CO2e for produktion af elektro-metan og 1,1 millioner ton CO2e for produktion af elektro-metanol.

",
,2022-09-12 00:00:00,Datacentre sænkes ned i havet: En undersøisk serverpark i spil ved energiøen i Nordsøen,Ingeniøren,Link,"Senere i år sænkes det første kommercielle datacenter ned under vand i Stillehavet.

Det bliver dyrere at booke plads til dine data i skyen.

Tårnhøje elpriser får en række datacenter-ejere til at varsle prisstigninger, og senest har Microsoft og AWS sat byggeriet af nye datacentre i Europa på pause. Det er simpelthen ikke rentabelt.

Når Danmark efter planen åbner for verdens største energiø i Nordsøen, kan det meget vel være med et eller flere undersøiske datacentre tilknyttet.

For mens alle venter på det forsinkede udbud af energiøen, arbejder to konsortier med at undersøge mulige datacenter-løsninger koblet på energiøen. Der skal alligevel trækkes en fiber- og datainfrastruktur, så både energiøen og de omkringliggende havvindmølleparker er forbundet med omverdenen.

»Vi kan se at der er et stigende behov for serverkapacitet til styring af vindfarmene, elnettet, der skal balanceres og de kommende PtX-anlæg,« siger Sofia Dinesen, sustainability director i GlobalConnect, der er en del af konsortiet med ATP og Ørsted i spidsen, som ønsker at byde på etableringen af energiøen i Nordsøen.

Energiøen har plads til kommercielt datacenter
Når infrastrukturen alligevel er på plads, og der er adgang til billig strøm fra havvindmølleparkerne omkring øen, så foreslår GlobalConnect at etablere et kommercielt datacenter i forbindelse med energiøen.

»Sådan en løsning vil umiddelbart være oplagt for store hyperskala-operatører, som i høj grad efterspørger grøn strøm. Hvis datacenteret placeres ved energiøen, kan det kobles bag på en måler, hvilket giver en bedre pris på strømmen, end det er tilfældet på land - eksempelvis i Jylland, som er bare 80 kilometer fra energiøen,« fortæller Sofia Dinesen.

Danmark er, trods vores beskedne geografiske størrelse, et kendt ansigt blandt de store hyperskala-virksomheder som Google, Facebook og Apple, der alle har placeret store datacentre på dansk jord.

»Vi oplever en stor efterspørgsel på at kunne dokumentere CO-aftryk på de tjenester og services, vi leverer, både fra offentlige og private kunder. Det arbejder vi intensivt på at levere løsninger til - både her på den korte bane, men også på længere sigt med nye innovative løsninger på eksempelvis energiøen i Nordsøen,« siger Sofia Dinesen.

Lige nu oplever GlobalConnect en stor efterspørgsel på grønne cloud-løsninger, og her kan et datacenter på energiøen blive næste generation.

»Der spildes meget energi ved nedkøling af servere. Luft er indtil videre den bedste kølemetode på land, men omstændighederne på en energiø gør, at det er oplagt at undersøge muligheder for at bruge vand til køling,« siger Sofia Dinesen.

Det andet konsortium, ledet af Copenhagen Infrastructure Partners, har tidligere oplyst, at Rambøll vil undersøge mulighederne for at etablere et kommercielt datacenter i forbindelse med energiøen. Hverken CIP eller Rambøll er dog vendt tilbage på Ingeniørens henvendelse.

Selvom der dags dato ikke findes kommercielle datacentre i drift under vand, så er projektets størrelse en fordel, lyder det fra GlobalConnect.

»Det er helt naturligt, at vi også kigger på tekniske løsninger til køling med havvand, ligesom Microsoft har undersøgt. Øen skal først stå klar i 2030, så der er tid til at udvikle og modne de tekniske løsninger,« siger Sofia Dinesen.

Fiberkabler skal ikke flettes med strømkabler
Lige nu afventer alle parter det endelig udbud fra staten om energiøen, som forventes at komme i 2023 efter en række forsinkelser.

Derfor er det endnu uvist, hvilke specifikke krav staten vil stille til fiber- og datainfrastruktur for øen.

Men det er ikke forventningen, at de skal kobles sammen.

»Vi vil helst ikke lægge fiberkabler i nærheden af energikabler, fordi det kræver et større setup ved nedbrud på energikabler, som er større og kræver flere ressourcer at vedligehold. Bliver vores fiberkabel revet over, ville vi skulle have tilladelse fra energioperatørerne. Så vi forventer at ligge i samme område, men med 20 meters afstand,« siger Sofia Dinesen.

Det kræver dog en vis fleksibilitet at designe et datacenter, når man endnu ikke kender til energiøens dimensioner og behov.

»Vi har et lidt anderledes modulært design, der kan ændre sig over tid. Designet af hovedøen og små øer omkring laves som J-tubes. Det passer godt med at placere vores netværk i en J-Tube. og hvis behovet ændrer sig - fx at der skal bygges et forskningscenter - så kan vi udvide undervejs,« siger Sofia Dinesen.",
,2022-09-13 00:00:00,Ledelse kan forløse klimapotentialet,Ingeniøren,Link,"Det vil ganske enkelt ikke være muligt at løse klimakrisen uden IT- og teknologisektoren. Alene inden for digitale løsninger er der ifølge World Economic Forum et CO2-reduktionspotentiale på 20 procent frem mod 2050. Ligesom det før har været tilfældet i historien, er det teknologiske løsninger, der langt hen ad vejen kan føre os i mål, når vi står overfor store kriser.

At forløse det enorme klimapotentiale bliver tech-sektorens store opgave de kommende år. Men også store mulighed. For der sidder aktører i både det offentlige og private, der mangler alle mulige typer klimaløsninger, som kan optimere, gentænke, kombinere, effektivisere og accelerere og så videre, fordi de meget snart skal opfylde og nå egne klimamål. 

Hvordan er I en del af løsningen?
Det er min påstand, at næsten alle nye teknologier og digitale løsninger har et klimapotentiale.

Enhver ledelse inden for IT og tech må altså spørge sig selv: Hvordan kan vi være med til at løse klimaudfordringen? Kan vores produkt være med til at reducere CO2 for andre sektorer? Kan det optimere processer? Kan det nytænke en problemstilling? 

Udviklingen af videotelefoni var ikke oprindeligt tænkt som en klimaløsning, men sparer i dag tusindvis af tons CO2 (og tid og penge) årligt gennem sparede flyveture. GPS-teknologien var ligeledes heller ikke tænkt som klimaløsning, men kan blandt andet bruges til præcisionslandbrug, der kan klimaoptimere fødevareproduktion markant.  

Ledelse kan forløse 
Når man som ledelse i en IT- eller ingeniørvirksomhed strategisk har genovervejet sit potentiale i et klimaperspektiv, skal der sættes retning. Og her kommer ledelsesvinklen endnu tydeligere ind i billedet. For tingene sker ikke af sig selv, og ineffektiv ledelse bør ikke være det, der forsinker resultater i en sektor, der er afgørende for, at vi når i mål. 

Klimapotentialer skal forløses, koordineres, og mennesker skal holdes til ilden. Om det drejer sig om store energiø-projekter, hvor tidsplaner ikke må overskrides (slet og ret af hensyn til klimaets overlevelse), eller omstillinger af små og store virksomheder, hvor der skal investeres i nye teknologier, udvikles nye produkter og afprøves løsninger gennem komplekse innovationsprojekter. Eller det kan dreje sig om værdikæder, der skal gentænkes radikalt. Alt dette kræver ledelse, der kan forløse, smidiggøre, og facilitere. Ledelse er altså nøglen. 

Ledelse kan skabe møder
Nye klimaløsninger har det med at skulle findes på kanterne af de kendte brancher (eksempelvis hvor den digitale sektor møder landbrug, eller når restprodukter fra en sektor kan anvendes i en helt anden sektor). Ligeledes kræver klimaomstilling ofte store og længerevarende PPP (public-private-people) partnerskaber. 

Ledelse må her være med til at sikre, at forskellige interessenter kan tale sammen. Hver sektor kommer typisk med forskellige sprog, verdenssyn og interesser. Der vil opstå dilemmaer, misforståelser, skred i tidsplaner osv. Og her peger pilen igen på den gode ledelse. 

Ledelse kan engagere mennesker
Og ikke mindst er mennesker den komponent i ligningen, der oftest overses i store omstillingsprojekter. Når ledelsen er helt inde i en virksomheds sjæl og redefinerer dens DNA i en grøn retning, skal det sikres, at resten af organisationen bliver en del af den nye forståelse og retning. 

Et nyt og forøget fokus på klima vil skabe spørgsmål, forvirring og måske endda modstand blandt medarbejderne. De vil stille spørgsmål: hvad vil det sige, at min virksomhed nu har sat klima som overordnet mål? Betyder det ændrede arbejdsopgaver eller ny organisering?

Her starter du
Den gode klimaleder i IT- og techbranchen bør spørge sig selv: 

Hvordan kan vi være med til at løse klimakrisen? Forstår vi det fulde forretningspotentiale? Lav klimaanalysen.
Har vi selv styr på eget klimaaftryk? Og hvor mange reduktioner kan vi være med til at lave for andre virksomheder?
Er medarbejderne med på den nye dagsorden? Hvad med andre interessenter og omverdenskrav (EU-lovgivning etc.)? 
Hvordan kommunikerer vi bedst vores løsning til omverdenen? Ved de, at vi har en reel løsning? Og er vi sikrer på, vi ikke greenwasher?
Klimaledelse kan være en spændende disciplin, som typisk samler en masse ledelsesdiscipliner – forandringsledelse, ressourceledelse, kultur- og værdiledelse. Og ikke mindst er det måske verdens vigtigste form for ledelse, da det bidrager til at løfte den mest akutte samfundsudfordring, vi står overfor.",
,2022-09-26 00:00:00,Tyskland truer dansk adgang til udenlandsk arbejdskraft: 'Helt oplagt at rykke på',Ingeniøren,Link,"Et tysk tiltag skal gøre det lettere at lokke kvalificeret arbejdskraft til landet.

Et eftersyn af de tyske immigrationsregler fører efter alt at dømme til en større overhaling af det tyske system i løbet af efteråret.

Det sker, fordi Tyskland, ligesom mange andre lande, står i en akut mangel på arbejdskraft, og derved ønsker at gøre det lettere at lokke kvalificeret arbejdskraft til landet.

Som noget nyt giver et 'chancekort' mulighed for at komme til Tyskland uden et job på hånden, hvor man i dag skal være ansat for at kunne igangsætte en visumproces.

»Det er klart, at når et stort naboland formentlig vil gøre det nemmere at få udenlandsk arbejdskraft, så bliver det en konkurrence i forhold til vores virksomheders mulighed for at kunne tiltrække de samme kompetencer,« siger Lia Leffland, direktør i ATV – Akademiet for de Tekniske Videnskaber.

Peter Halkjær, arbejdsmarkedschef i Dansk Erhverv, påpeger, at et initiativ som det tyske pointsystem vil gøre det både nemmere og mere attraktivt for arbejdskraft uden for EU at søge i retning mod Tyskland.

»Det rykker lidt på balancen i forhold til os og hvor mange talenter, det kan lade sig gøre for virksomhederne at tiltrække til Danmark,« siger han.

Siger nej til arbejdsopgaver
I Tyskland har der længe været fokus på at hente udenlandsk arbejdskraft til landet. I 2020 indførte regeringen en ny ‘Skilled Immigration Act’ målrettet faglærte med en ikke-akademisk uddannelse.

Under kampagnen ‘Make It in Germany’ er områderne for ingeniører, it-specialister, forskere, læger og andre sundhedsprofessionelle samt håndværkere udpeget som særligt efterspurgte erhverv.

Herhjemme har danske virksomheder som Topsoe, Cowi og Rambøll igennem længere tid råbt op om manglen på kvalificeret arbejdskraft.

»Procesingeniører er et ­område, som er meget efterspurgt, og konkret spiller det ind på, hvilke opgaver vi kan tage ind. Vi er i en situa­tion, hvor vi – selvom vi vækster kraftigt – må sige nej til opgaver, fordi vi mangler ressourcer,« sagde Klaus Winther Ringgaard, divisionsdirektør i Cowis energidivision, i juli til Ingeniøren.

Han er ikke er alene om at skulle sige nej til opgaver.

Også den danske radarproducent Weibel Scientific har følt sig nødsaget til at sige nej til opgaver på grund af manglende hænder. Adm. direktør, Frode Scott Nilsen, overvejer lige nu, hvorvidt virksomheden skal åbne flere udenlandske afdelinger for at dæmme op for noget af især ingeniørmanglen.

Kan have negativ effekt
Peter Halkjær, arbejdsmarkedschef i Dansk Erhverv, vurderer, at konsekvenserne af Tysklands tiltag vil være meget afhængig af, hvilken branche man befinder sig i.

Blandt andet ser han områder som life science, green tech og it for brancher, hvor det for mange virksomheder vil være relevant at kigge rundt i hele verden for at finde nye medarbejdere – dermed vil Danmark særligt her være i konkurrence med andre lande.

Og der ikke kun tale om konkurrence i forhold til løn, understreger arbejdsmarkedschefen, men også i forhold til hele processen omkring ophold og arbejdstilladelse.

Hvis Tyskland vil åbne mere op og smidiggøre processerne, kan det dermed have konsekvenser for danske virksomheder.

»Det er på de fagområder, hvor det er vanskeligt for virksomhederne at rekruttere til, og hvor konkurrencen om de dygtigste er hårdest, hvor jeg forudser, at det kan have en afsmittende negativ effekt i forhold til at kunne tiltrække talenter til Danmark,« siger han.

Skal ikke nødvendigvis kopiere
Hvor både ATV og Dansk Erhverv mener, at konkurrencen om de dygtigste talenter skærpes, hvis Tyskland lemper mulighederne for adgang, ser man i Dansk Industri ikke umiddelbart den tyske udmelding som en dårlig nyhed for danske virksomheder.

»Det viser bare, at vi er i skarp konkurrence om den internationale arbejdskraft, også den højt specialiserede, og det er derfor også vigtigt, at vi stadigvæk har fokus på international mobilitet og mulighederne for at kunne tiltrække international arbejdskraft til Danmark,« siger Søren Kjærsgaard Høfler, politisk konsulent inden for international mobilitet i DI.

Han tilføjer, at det altid er interessant at følge med i, hvad andre lande gør, men dermed ikke sagt, at vi skal kopiere det i Danmark.

»Det er da klart med sådan en udmelding, så kigger vi på vores egne regler, og vi sørger for, at vi fortsat har fokus på og arbejder for denne dagsorden, fordi den internationale arbejdskraft er så afgørende for det danske arbejdsmarked, og den udvikling, vi har set her,« tilføjer han.

Krav om dansk bankkonto skal fjernes
Søren Kjærsgaard Høfler peger på, at der i Danmark allerede findes en række erhvervsordninger, der muliggør international rekruttering, som positivlisten og beløbsordningen, ligesom en fast-track-ordning, skal gøre det lettere for danske virksomheder hurtigt at få internationale medarbejdere i gang i Danmark.

Han nævner også den nye tillægsordning, der træder i kraft 1. december i år, hvor den såkaldte beløbsgrænse i en periode sænkes fra 448.000 kr. til 375.000 kr. Det vil forventeligt gøre det lettere at rekruttere især faglært arbejdskraft til landet.Han ser dog gerne kravet om eksempelvis en dansk bankkonto helt fjernet, ligesom en hurtigere sagsbehandlingstid er på ønskelisten.

»Når vi rekrutterer internationalt, er det vigtigt for os, at processerne ind i Danmark også er hurtigere. Vi har fokus på, at processerne omkring opholdstilladelse, cpr-nummer, Nemkonto og bankkonto skal fungere så smidigt som overhovedet muligt,« siger han.

Dæmpe mulighed for grøn omstilling
På Tysklands kampagneside ‘Make It in Germany’ er it-specialister og grønne jobs fremhævet som ‘top-temaer’.

Lia Leffland, direktør i ATV, håber, at man i Danmark vil lade sig inspirere af de tyske initiativer, og foreslår samtidig en helt ny dansk brandingstrategi, hvis vi skal gøre os gældende i kampen om de vigtige STEM-talenter. Hun nævner blandt andet, at vi står over for udviklingen og etableringen af de nye energiøer samt investeringer i vores infrastruktur. Det kræver både hænder og hoveder.

»Lige nu taler vi om, at vi har mangel på gas og elektricitet og en masse andre ting. Men en af de allerstørste mangler er manglen på talenter. Vi skal have nok arbejdskraft til hele den store omstilling, vi står over for blandt andet på energiområdet. At kunne supplere dygtige, danske ingeniører og andre STEM-profiler med international talentfuld arbejdskraft er simpelthen afgørende for, at Danmark kan stå godt fremadrettet, og nødvendigt for at nå vores mål,« siger hun.

Samme toner lyder fra arbejdsmarkedschef i Dansk Erhverv, Peter Halkjær, der ikke kun er fortaler for, at det skal være nemmere for virksomhederne at rekruttere internationale talenter, men også at fastholde dem. Han mener, det mest afgørende argument for at hente mere international arbejdskraft til landet er, at det simpelthen vil dæmpe mulighederne for grøn omstilling og teknologisk udvikling, hvis vi ikke gør det.

»Vi har brug for at skabe bedre rammer for at kunne tiltrække udenlandske talenter. Uanset, hvad de gør nede i Tyskland, så er det en dagsorden, der er helt oplagt at rykke på i Danmark også,« siger Peter Halkjær.

Det forventes, at den tyske beskæftigelsesminister, Hubertus Heil, i løbet af efteråret vil præsentere regeringen for en ny immigrationslov med tiltag, der skal gøre det muligt at hente mere kvalificeret arbejdskraft til landet.",
,2022-10-03 00:00:00,Smeltevandsdal under havbunden: Nyt fund skaber tvivl om placering af energiø,Ingeniøren,Link,"Havbunden i Nordsøen kan gemme på problemer for den ­kunstige energiø i Nordsøen, der skal levere 3 GW havvindmøllestrøm i 2033.

Cirka 100 kilometer ude i Nordsøen stik vest for den vestjyske by Thorsminde har Energistyrelsen udset sig en gunstig lokation til den ­kunstige energiø, der skal fungere som transmissionsled for 3 GW havvindmøllestrøm i 2033 og på sigt 10 GW.

Her ligger en banke, og vanddybden på 26-40 meter er langt under gennemsnittet på 95 meter i Nordsøen. Det reducerer både kompleksitet og pris ved anlæg af selve øen.

Men i det nordsøiske dyb er man stødt på en forhindring. Undersøgelser af undergrunden viser, at der cirka 100-170 meter under havbunden ligger en sedimentfyldt dal, der formentlig er et levn fra seneste istid. Dalen krydser hele det område på 2,5 x 2,5 km, der bliver lavet forundersøgelser i.

Ikke alle sedimentlag i dalen er klarlagt, og et af de to konsortier, der har vist interesse for at med­finansiere og bygge energiøen, fraråder den ønskede placering.

»De tykke kvartære aflejringer i palæokanalen udgør en stor risiko for anlægsarbejdet,« skriver VindØ-­konsortiet, der består af pensions­kasserne PFA og PensionDanmark og energiselskabet Andel, i et dokument til Energistyrelsen, som Ingeniøren har fået aktindsigt i.

VindØ har hyret et entreprenør- og ingeniørhold bestående af blandt andre MT Højgaard og det hollandske anlægsfirma Boskalis, der laver udgravninger til Femern-tunnellen.

»Det vil kræve en omfattende geo­teknisk undersøgelse, hvad angår både antallet af boringer og de dybder, det er nødvendigt at få undersøgt i for at få afdækket jordlagene tilstrækkeligt,« lyder det videre i dokumentet fra VindØ.

Ø bliver minimum 120.000 m2
Størrelsen på selve øen, hvor der formentlig skal være plads til transformerstationer, driftscenter og overnatningsmuligheder, er stadig ikke fastlagt.

Den mindste version på tegnebrættet er 120.000 m2, men der er mulighed for at designe en ø på helt op til 1 km2.

Fakta Energiø Nordsøen
Den kunstige ø i Nordsøen skal ligge ca. 100 km fra den jyske vestkyst og de omkringliggende havvindmølleparker ca. 80 km ud for Thorsminde.

Øen skal huse eltekniske anlæg til transport af strøm fra møllerne og ind til elnettet, eventuelt en havn og servicefaciliteter for de første 3 GW havvindmølleparker i Nordsøen, der skal stå klar i 2033. I 2040 skal øen og vindmølleparker udvides til 10 GW.

Der er også planer om, at der skal være plads til et Power-to-X- anlæg på øen. Øen, vindmølle­parkerne og den tilknyttede el­infrastruktur er estimeret til 210 mia. kroner.

Projektet er udbudt som en OPP-model, hvor et konsortium står for anlægget og efterfølgende bliver medejer og deler indtægterne med den danske stat.
[/box]

Potentielt vil der være mulighed for at placere øen inden for det ønskede område uden om den sedimentfyldte dal, men VindØ-konsortiet foretrækker, at man begynder at undersøge et nyt område et par kilo- meter mod nordvest, hvor der også er lav dybde, men ingen smelte­vandsdale under havbunden.

Udfordringen ved at anlægge øen oven på en undergrundsdal er, at øen over tid begynder at sætte sig uhensigtsmæssigt meget, ­fordi undergrunden sætter sig, siger Lars Bo Ibsen, der er professor ved forskningsgruppen for Geoteknik og Fundering på Aalborg Universitet.

»Det kan sammenlignes med en svamp med vand, der bliver presset ud. I værste fald kan der ske stabilitetsbrud,« forklarer han.

»I geologiske tider er der en masse floder, der har gravet sig ned, og i efterfølgende geologiske tider bliver de fyldt op af andet materiale. Det man er bange for er, at der er organiske aflejringer, som gør, at jorden ikke er særlig stærk. Det kan man kun afklare ved at lave undersøgelser.«

Kanalen under havbunden behøves ikke at gemme på en hovedpine.

»Ikke hvis det for eksempel er nogle af de fede tertiære lerarter, vi har. Det står den gamle Lillebæltsbroen på, og den har kun sat sig cirka 1 meter på cirka 100 år,« siger Lars Bo Ibsen.

Det er endnu ikke besluttet, om Energistyrelsen vil afsætte penge til at få undersøgt de dybere uudforskede sedimentlag i dalen. Og dermed heller ikke om energiøen skal placeres i feltet på 2,5 x 2,5 km.

Ingeniøren har spurgt Mogens Hagelskær, vicedirektør i Energistyrelsen med ansvaret for energiøerne, om det er den mest sandsynlige lokation.

»Det er det område, vi har haft størst sigte på, men jeg tror ikke, man kan sige, det er det mest sandsynlige,« svarer han.

Der er dog god tid til at få en placering på plads, mener han:

»Vi har lavet undersøgelser på ­dele af den banke (2,5 x 2,5 km-­arealet, red.), fordi vi har vurderet, at det på et teoretisk grundlag var det mest velegnede. Så laver man undersøgelser, og så bliver man klogere, og det kan godt være, at vi har haft noget for øje, og det skal ændres en smule. Det kan nå at ske mange gange, inden vi underskriver en kontrakt. Vi er stadig langt fra det stadie, hvor vi skal etablere, så vi er helt rolige.«

Mogens Hagelskær pointerer, at den endelige placering først vil blive forseglet, når der skal indgås kontrakt med det private konsortium, der bliver medejer og skal stå for anlægget. Selv efter kontraktindgåelsen kan der blive tale om småjusteringer af ø-placeringen, siger han.

I sidste ende kan konsortierne i deres endelige tilbudsmateriale placere energiøen, hvor de har lyst, inden for et afgrænset område på 23 km2 i dansk farvand, hvor der er identificeret lav vanddybde.

Flere elementer holdes åbne
Energistyrelsen har stillet en række funktions- og kvalitetskrav til øen, men elementer som det konkrete design, størrelse og placering bliver holdt åbne.

Udpegningen af placering sker i praksis i dialog med den ­danske stat. For både markedet af poten­tielle tilbudsgivere og den ­danske stats interesser giver det mest mening, at størstedelen af under­søgelser af havbunden og de underliggende sedimentlag er gennemført inden udbuddet, hvilket Energi­styrelsen og Energinet står for.

Udfordringen for den danske stat er, at der ikke er ubegrænsede midler til geotekniske undersøgelse af adskillige lokationer. Så hvornår siger Energistyrelsen stop?

»På et tidspunkt vil vi jo sige, at nu mener vi, at der er lavet tilstræk­kelige undersøgelser til, at vi kan lave vores udbudsmateriale og sætte udbuddet i gang, og så må den pri­vate part supplere med egne undersøgelser eller bede os om at gøre det for deres regning,« siger Mogens Hagelskær.",
,2022-10-04 00:00:00,Vi har ikke hænder og hoveder nok til den grønne omstilling,Ingeniøren,Link,"Danmark har som bekendt et bindende mål om at reducere udledningen af drivhusgasser med 70 procent frem mod 2030.

Det kræver ikke blot en lang række investeringer i grøn teknologi og viden, men også en prioritering af den arbejdskraft, vi har til rådighed nu og i fremtiden.

Nye tal fra tænketanken Concito viser en arbejdskraftsefterspørgsel på 50.000 årsværk frem mod 2030. Samme analyse viser, at arbejdsstyrken i samme periode vokser med 26.000.

Væksten i arbejdsstyrken kan dermed langtfra ventes at lukke hullet. 

Pengene er ikke problemet
Senest blev det besluttet at udvide Energiø Bornholm fra 2 til 3 GW, og selvom lokale kræfter i den forbindelse talte om, hvordan det vil betyde efterspørgsel på helt nye specialister til øen, bestod regeringens skåltaler ikke af løfter eller lignende omkring, hvordan den nødvendige arbejdskraft kan tænkes at skulle tilvejebringes og slet ikke, hvordan denne efterspørgslen måtte passe ind i en eventuel ligning med de mange øvrige højt prioriterede energiprojekter, der ser dagens lys de her år – og måneder. 

I landene omkring os er der også et for tiden naturligt stort fokus på investeringer i vindkraft og grøn energi, aktualiseret af konsensus om ønsket om at slippe af med den russiske gas.

Og investeringer i havvind for at nå det danske 70 procents-mål udgør ifølge Concitos beregninger 175 milliarder kroner alene.   

Intet tyder dog på, at der vil være vanskeligheder med at finde pengene til investeringerne. Flere danske pensions- og energiselskaber har blandt andet meldt sig på banen til at finansiere og drive en energiø i Nordsøen, og mange melder sig på banen, når der er udbud.

Det skulle gerne give gode muligheder for yderligere danske eksporteventyr. Men.

Den store udfordring og elefanten i rummet er altså, at som det ser ud lige nu, har vi ikke hænder og hoveder til at nå de danske mål og endnu mindre til at katapultere teknologi og energi ud i verden. 

Oplagt at stoppe udflytning af uddannelser
Der er en række knapper, vi kan skrue på for at finde en del af den arbejdskraft, der er behov for. En meget oplagt frugt at plukke – efter den ellers har været smidt i kompostbunken – er at stoppe udflytningen af de videregående tekniske uddannelser. På DTU alene vil det kunne øge optaget i 2030 med 500 studiepladser.

Vi kan også som samfund blive markant bedre til at skabe incitamenter for at fastholde seniorer længere i arbejde. Her ligger en stor del af ansvaret hos erhvervslivet og på de offentlige arbejdspladser.

Når det gælder indsatsen for at fastholde og tiltrække flere internationale talenter, er der også afgørende politiske greb, når det gælder især antallet af studiepladser.

Vi så også gerne en national kampagne uden for landets grænser, selvom vi bestemt ikke er det eneste land, der ønsker at rekruttere den vej.

Uanset hvad kommer vi ikke udenom at skulle prioritere, og det er kernen af vores appel til Christiansborg. Vi savner simpelthen en åben erkendelse af, at vi ikke kan det hele og slet ikke på én gang. 

I IDA ønsker vi os en instans som systematisk, kontinuerligt og kompetent kan følge udviklingen på uddannelsesområdet i kobling til arbejdsmarkedet og svare på spørgsmål som: Får vi de rette kompetencer med de uddannelser, vi har? Hvor er der mismatch, og hvordan kan det udbedres? Hvordan kan omskoling og opkvalificering bidrage? I dag er der ingen, som har den opgave, eller som har det fulde overblik.

En form for uafhængigt kompetenceråd vil give os det nødvendige grundlag og hjem for den svære diskussion og afklaring af, hvordan vi finder hænder og hoveder til at løfte blandt andet den grønne omstilling og vil være oplagt at etablere på den anden side af det folketingsvalg, Danmark for tiden kollektivt afventer.

Store beslutninger på energiområdet står tydeligvis ikke stille, og svarene på arbejdskraftmanglen bør følge med.  ",
,2022-10-06 00:00:00,Evida når frem til milliardgevinst på brintnet: 'Udokumenteret' og 'misvisende',Ingeniøren,Link,"En rapport om den samfundsøkonomiske gevinst ved at bygge et rørsystem til gastransport får kraftig kritik fra energi- og økonomieksperter.

Det er hårde ord, der kommer fra en række danske økonomi- og energieksperter i deres vurdering af en ny rapport fra gasdistributionsvirksomheden Evida om de samfundsøkonomiske gevinster ved at opbygge et rørbaseret netværk til transport af brint.

Rapporten er udarbejdet af konsulenthuset Deloitte Economics, der oplyser, at beregningerne bygger på retningslinjer fra de danske myndigheder.

Rapporten forudser, at der vil være en samlet nettoværdi på 16 milliarder kroner, hvis netværket opbygges, som Evida har planlagt.

Så hvorfor al den postyr omkring brint, rør og samfundsøkonomi? Vi er jo ikke engang gået i gang med at opføre de store PtX-anlæg, hvor den grønne brint skal produceres?

Baggrunden er en bred aftale i folketinget. Den fastslår, at der skal skabes de nødvendige rammer for, at sådan et brintnetværk kan etableres. For når den grønne el fra vindmøller og solceller begynder at overstige elforbruget, og der derfor vil blive produceret brint i store mængder, så skal brinten transporteres i rør, på samme måde som vi i dag transporterer naturgas.

Når der kommer rigtig meget brint fra de kommende PtX-anlæg, så skal der også være mulighed for at eksportere brint til Tyskland.

Politikerne skal beslutte, hvem der skal eje netværket. Valget står mellem Evida, der er ejet af Finansministeriet, og Energinet, der er ejet af Klima-, Energi- og Forsyningsministeriet.

Økonom: Udokumenteret
Jan Bentzen, der er lektor i økonomi på Aarhus Universitet, mener, at beregningerne i Deloitte-rapporten i høj grad bygger på vurderinger og kvantificeringer af 'bløde' værdier.

»Hvis mine elever havde afleveret det som en opgave, så var de dumpet. Det er ikke bare resultaterne, der præsenteres uden nogen form for dokumentation eller mulighed for at regne efter eller vurderes rimeligt. Det er også sprogbruget, der på ingen måder er standard inden for sådanne beregninger,« siger han og peger på sammenblandinger af ord som 'gevinst' og 'samfundsøkonomisk nettoværdi'.

Jan Bentzen siger, at samfundsøkonomiske analyser er meget velegnet til at beregne effekter af store infrastrukturprojekter på lang sigt - også 40 år ude i fremtiden. Men kun hvis de tager de konkrete effekter med i beregningerne. For eksempel en bro, der erstatter en færge, eller et naturgasnet, hvor gassen erstatter et andet brændsel.

»Men rapporten er fyldt af 'vurderinger' af en lang række bløde effekter, der ligger langt væk fra selve brint-røret, og som er umulige at kvantificere. For eksempel værdien af 'ekspertise og knowhow', der har en nutidsværdi på 4,7 milliarder kroner,« siger han og kalder det resultat 'helt ude fra tredje revle i stormvejr'.

Professor: Misvisende
Brian Vad Mathiesen, der er professor i energiplanlægning på Aalborg Universitet og blandt andet en af forskerne bag IDA’s Klimasvar 2045, kalder det voldsomt misvisende, at give sådan et bud på en nettoværdi, når der mangler afgørende viden.

Det gælder for eksempel erfaringer med PtX-anlæg, som slet ikke er opført endnu, svar på, om brint skal produceres på energiøer eller på land, og det grundlæggende spørgsmål om et national brintnet overhovedet er nødvendigt.

»Det er jo ikke fordi, det ikke kan lade sig at få et overskud. Men det kan ikke bevises med så mange usikkerheder,« skriver Brian Vad Mathiesen i en mail til Ingeniøren.

Energianalytiker: Mærkværdigt
Partner i Ea Energianalyse, Hans-Henrik Lindboe, kalder det mærkværdigt, at Evida kan finde på at offentliggøre en rapport med så afgørende en betydning for et kommende infrastrukturprojekt uden at offentliggøre forudsætninger- og beregningsmetoder.

»Hvis man ikke kan se, hvordan de rent faktisk er kommet frem til deres tal, så er rapporten ligegyldig,« siger han og hæfter sig ved, at Evida er et offentlig ejet selskab, der fremlægger et positivt tal for et infrastrukturprojekt, de gerne vil have penge til.

»Men de skal også give uafhængige analytikere mulighed for at gå forudsætningerne kritisk efter,« siger han og pointerer, at et rørnet til brint sagtens kan vise sig at være en samfundsøkonomisk god ide. Rapporten svarer bare ikke på det spørgsmål.

Ingeniøren har bedt Evida om baggrundsdata for rapporten.

Men Evida henviser til Deloitte, der i en mail skriver, at de økonomiske og miljømæssige data er omfattet af en fortrolighedserklæring med Evida, men at Deloitte gerne stiller op til interview og besvarer specifikke spørgsmål omkring antagelser og hypoteser, der fører frem til resultaterne af cost-benefit-analysen.

Det har Ingeniøren sagt nej tak til, medmindre tredjeparter - for eksempel de tre eksperter, der optræder i denne artikel - får mulighed for at gennemgå beregningerne.

Deloitte har efterfølgende efter opfordring fra Ingeniøren fremsendt en del af de data, der udgør beregningsgrundlaget samt detaljerede resultater. Dem har vi sendt videre til vurdering hos eksperterne.

Men der er desværre ikke megen hjælp at hente i de tal, siger lektor i økonomi Jan Bentzen:

»De fremlægger bare nogle parametre og nogle resultater, uden at man kan se, hvordan de er regnet sammen. Der er intet, der viser, om modellen er korrekt, og at vi dermed kan stole på resultaterne,« siger Jan Bentzen.

Han hæfter sig ved, at flere parametre ikke stemmer med de tal, der normalt bruges i samfundsøkonomiske beregninger. Det gælder for eksempel den diskonteringsraten og nettoafgiftsfaktoren.

»Det er beskæmmende, at Evida foreslår investeringer for otte milliarder kroner, uden at vi har mulighed for at gennemgå beregningerne,« siger han.",
,2022-10-07 00:00:00,LEDER Valgets vigtigste spørgsmål: Hvem skal levere de teknologiske løsninger?,Ingeniøren,Link,"Så kom folketingsvalget. Om det var på tide eller i utide, vil vi lade andre vurdere - det centrale er nu, at vi nu får sammensat et folketing, der er klar til at finde løsninger på tidens største udfordringer.

Det gælder både på kort sigt, hvor først pandemien og nu krigen har lavet rod i den globale logistik, truer den energiforsyning, der holder vores huse varme og virksomhedernes hjul i gang, og sender mørke skyer over verdensøkonomien. Og på lang sigt, hvor de ødelæggende og accelererende klimaforandringer ikke venter på, at vi får styr på pandemi og Putin. Der skal handles nu.

Nok har regeringen ifølge egne beregninger nået at lave aftaler, der til sammen vil nå tre fjerdedele af den CO2-besparelse, der skal til for at nå 70 procent-målet, som et bredt politisk flertal er enige om. Men den konkrete udledning er i Socialdemokratiets tre-årige regeringsperide ifølge Energistyrelsen alene faldet med fire procent. Mange af aftalerne er hængt op på stadig umodne teknologier som CO2-fangst og lagring og Power-to-X, samt på uproblematisk fremdrift i opførelsen af energiøerne, hvor vi også bevæger os ud på ukendt land. Lykkes det ikke, så bliver regeringens såkaldte hockey-stav - satsningen på at lade teknologien sikre de helt store CO2-besparelser tæt på målstregen frem for at sikre besparelser her og nu - så slatten, at den ikke kan skyde bolden i mål.

Hvor det historisk har vist sig, at regeringens farve har haft stor betydning for viljen til at lægge arm med klimaforandringerne, ser det nu ud til, at i hvert fald de store gamle partier på begge sider af Folketinget er enige om, at den grønne omstilling er en af de absolut vigtigste opgaver, og at Danmark har en vigtig rolle i at vise vejen og løsningerne som grønt foregangsland.

Det er kun partierne på den ydre højrefløj, der ikke er trukket i det grønne arbejdstøj, og man kan blive lidt bekymret for en eventuel borgerlig regerings parlamentariske grundlag, når en af Danmarksdemokraternes mærkesager er lempelse af reguleringen i landbruget. Et landbrug, der står for mere end en tredjedel af Danmarks CO2-udslip, stigende til 40 procent i 2025 ifølge en rapport fra Energistyrelsen, og et landbrug, som foreløbigt har fået lov til at trække frinummer i klimakampen. Mens de Konservative og den røde fløj går ind for CO2-afgift til landbruget, sætter Venstre tilsyneladende også her sin lid til teknologiudviklingen med deres grønne plan, der - bl.a. med penge fra salg af Ørsteds havmølleforretning - skal skrue op for den grønne forskning inden for landbrug og fødevarer.

Hvis flertallet af partier efter valget ellers kan finde ud af at samarbejde hen over midten, så er der måske håb om, at klimaindsatsen kan komme styrket ud af valget. Og det bliver endnu vigtigere, efter både Danmark og resten af Europa formentligt kommer til at skovle kul i ovnene i de kommende vintre, så vi kan holde varmen og holde gang i produktionen - kul som vi ellers havde dømt ude af CO2-regnskabet. Det fordrer en endnu hurtigere omstilling til fossilfrie energikilder, så merforbruget her og nu kompenseres af en hurtigere udfasning og overgang til ren grøn energi. Vi kan ikke længere vente på tøvende kommuner - ej heller borgernes bremsende kamp for at undgå det i deres nærområder.

I sin åbningstale dagen før valgudskrivelsen opremsede statsminister Mette Frederiksen fire væsentlige opgaver, hvor de næste store skridt i klimakampen blev nævnt som nummer tre. Desværre fulgt af et fjerde spørgsmål: “Hvordan sikrer vi danskerne tryghed og frihed til at kunne leve lige præcis det liv, man ønsker sig?” Meget sigende for en statsminister, der har haft et ambitiøst grønt flertal bag sig, men hele tiden har fastholdt, at danskerne helst slet ikke skal mærke noget til klimaindsatsen.

Vi har brug for en regering, der har mod på at træffe nogle valg på danskernes vegne, som vil betyde, at vi ikke kan leve præcis det liv, vi ønsker os, hvis det indebærer at leve, spise, transportere os, forbruge og rejse præcis, som vi plejer - med samme mølle-fri udsigt fra stuevinduet.

Og så har vi brug for et politisk flertal, der tager manglen på kompetencer til at løse tidens store udfordringer alvorligt. Det er meget synligt for alle, når der mangler sygeplejersker på hospitalerne eller pædagoger til at passe vores børn - og det er også en alvorlig sag. Men skal vi løse tidens største problemer, hvad enten det er klimakrisen, cybersikkerheden, forsyningskrisen eller sundhedskrisen, så er det dygtige ingeniører, matematikere, forskere og it-folk, der skal hjælpe os med løsningerne. Manglen på disse STEM-kompetencer er måske nok mindre synlig for den almindelige dansker, men lige så vigtig at få gjort noget ved. Så sent som i tirsdags lød meldingen fra Center for Cybersikkerhed, at en af de største udfordringer for cybersikkerheden i Danmark er at sikre specialister nok, og samme melding lyder fra flere fronter om den grønne omstilling.

Mette Frederiksen sagde det selv i sin åbningstale: “Det fremtidige regnestykke går ikke op. Der er færre og færre i den erhvervsdygtige alder.” Alligevel deltager hun selv aktivt i det, der endnu engang tegner til at blive en kamp om at levere den strammest mulige indvandrerpolitik.

Skal kompetenceproblemet løses, har vi brug for politikere, der tør se udenlandsk arbejdskraft som en del af løsningen. Både de, der allerede er i landet, men ikke får lov til at arbejde, og dem, som virksomhederne ønsker at hente hertil, når de ikke kan finde kompetencerne herhjemme. Her kunne vi med fordel se mod Tyskland, der netop har smidiggjort deres immigrationsregler for at tiltrække den nødvendige arbejdskraft.

Også på uddannelsesområdet vil det være rettidig omhu at invitere flere unge mennesker til Danmark for at uddanne sig, frem for som nu at lukke ned for vores engelsksprogede uddannelser. Og så har vi behov for politikere med mod og en vilje til at prioritere vores uddannelser og forskningsindsatser til fordel for STEM-områderne.

Vi kan komme langt med teknologiske løsninger, men det kræver, at vi har nok hoveder til at udtænke og producere dem. Lad os derfor få det gjort helt klart i valgkampen, at hvis ikke vi får kompetence-regnestykket til at gå op også på STEM-området, så får vi ikke løst tidens største udfordringer.",
,2022-10-14 00:00:00,Kritik af EU-plan om at beskytte søkabler: 'Den tager ikke truslen fra Rusland alvorligt',Ingeniøren,Link,"Kommissionens fempunktsplan til beskyttelse af undersøiske kabler er utilstrækkelig, lyder det fra dansk ekspert på området.

EU-kommissionens nye plan for at overvåge og beskytte undersøiske gas- el- og datakabler er helt utilstrækkelig.

Den dæmmer ikke op for den trussel, der er mod Europas infrastruktur, siger den danske professor i Internationale Relationer, Christian Bueger fra Københavns Universitet.

Han har specialiseret sig i trusler mod kritisk infrastruktur på havbunden og skrevet flere rapporter om emnet, senest for EU-Parlamentet. 

I kølvandet på sabotagen af Nord Stream-gasrørene fremlagde EU-kommissionens formand Ursula von der Leyen den 5. oktober en fempunktsplan, hvis eneste bud på øget overvågning er at gøre brug af de eksisterende ESA-satellitter.

Men de gør ikke den store forskel.

»Satellitter er gode, hvis man på forhånd ved, hvad man skal kigge efter. Men du er nødt til at have skibe, droner eller anden overvågning på havet for at opdage mistænkelig aktivitet og for at kunne se ned under havoverfladen. Som det er i dag, er Europa undersøisk blind,« siger Christian Bueger, der mener, at vi i årevis har overhørt advarsler.

I en rapport til Europa-Parlamentet i juni beskrev Christian Bueger og kollegaer, hvordan EU har været klar over voksende russisk ubåds-aktivitet omkring undersøiske kabler siden 2015.

I 2017 fik EU advarsler fra Nato om, at der var en hidtil uset russisk aktivitet omkring undersøiske kabler.

Det blev også påpeget af Norges efterretningstjeneste i en rapport i starten af sidste år.

Nato har også flere gange advaret om, at Rusland har investeret særligt i skibe og stealth-mini-ubåde til at ødelægge kabler, ligesom de klippede kablet til Krim under annekteringen i 2014.

Vi lever ikke op til vores Nato-ansvar
EU-kommissionens fempunktsplan indeholder - udover øget satellitovervågning - forslag til et bedre cyberforsvar, samt undersøgelser (‘stress-test’) af, hvor sårbar infrastrukturen er i de enkelte lande.

Et andet forslag er øget backup-kapacitet som dieselgeneratorer og et styrket samarbejde med Nato og især USA.

I Nato-artiklerne fremgår det dog, at netop infrastruktur er et nationalt anliggende.

Medlemslandene selv skal være i stand til at beskytte sin infrastruktur og kunne overkomme angreb på den.

Nato kalder det modstandsdygtighed og 'modstandsdygtighed er først og fremmest et nationalt ansvar', fremgår det af artikel 3.

»Flere lande lever jo ikke op til det princip, herunder Danmark. Det gør kun udfordringen større ved at basere sin grønne omstilling på et ubeskyttet netværk af elkabler til energiøer i Nordsøen,« siger Christian Bueger.

Undersøiske kabler kan saboteres med et anker
I rapporten til EU-kommissionen peger forskerne også på, at der er stor forskel på, hvordan landene forsøger at beskytte sine kabler.

Portugal og Spanien har for eksempel gjort det til en militær opgave at beskytte undersøiske datakabler, mens Danmark har udliciteret den opgave til industrien.

»EU har været meget fokuseret på risikoen for cyberangreb, men lukket øjnene for de fysiske kabler på havbunden. Vi er nødt til at vågne op og forstå, at vi i øjeblikket ser flere tegn på, at vi står i en kamp om fysisk infrastruktur på land og på havet,« siger Christian Bueger.

I rapporten til Europa-Parlamentet har forskerne især haft fokus på datakabler på havbunden, som i dag indeholder 97 procent af al internettrafik og er rygraden i vores datadrevne samfund og økonomiske transaktioner.

Alligevel er kablerne »ofte blevet glemt og har fået minimal opmærksomhed fra politikerne,« der også har overladt reparation af dem til industrien, fremgår det af rapporten. Og det gør os ekstremt sårbare.

Flere steder ligger kablerne fuldkommen ubeskyttede på havbunden og kan saboteres med meget enkle midler.

»Du behøver slet ikke avanceret teknologi som miner eller ubåde. Datakabler kan du rive over ved blot at smide anker og lade det trække kablet over. Det er en simpel opgave, der kan udføres med et civilt skib uden at vække stor opsigt,« siger han.

Behov for flere kabelskibe til reparation
I dag er reparationer af datakabler i store dele af Europa omfattet af en fælles aftale i den såkaldte atlantiske kabelvedligehold- og reparationsaftale (ACMA), der dækker Atlanten, herunder Nordsøen.

ACMA har kun to reparationsskibe i Europa, og det er ikke godt nok, lyder kritikken.

»I fald vi bliver udsat for sabotage flere steder, så har vi slet ikke skibe til at få datakablerne i gang igen. Derfor anbefaler vi også, at EU har egne reparations-skibe, der er uafhængige af industrien, samt faciliteter med kabler,« siger Christian Bueger.

Koordineret overvågning
På et punkt er der dog mulighed for, at EU relativt hurtigt kan øge overvågningen til søs.

EU's nye maritime sikkerhedsstrategi lægger nemlig op til en øget vidensudveksling på tværs af EU-institutioner og medlemslande.

Det gælder især de tre EU-agenturer Det Europæiske Søfartssikkerhedsagentur (EMSA), EU-Fiskerikontrolagenturet (EFCA) og Det Europæiske Agentur for Grænse- og Kystbevogtning (Frontex). De skal til næste år udveksle information gennem det såkaldte CISE-samarbejde (Common Information Sharing Environment).

I arbejdet indgår også militære projekter koordineret af det europæiske forsvarsagentur, og her er det, ifølge Christian Bueger, oplagt at pålægge dem overvågning af infrastruktur under havoverfladen.

Det sker nemlig ikke i dag.",
,2022-10-27 00:00:00,Forsker angriber notat om a-kraft i Danmark: 7 løse påstande og faktuelle fejl,Ingeniøren,Link,"»Det virker som om, at de ikke har forstået teknologien,« lyder det fra sektionsleder på DTU Fysik om notat fra 16 forskerkolleger, der vurderer, at atomkraft er en dårlig ide i Danmark.

Et nyt notat fra 16 forskere, skrevet for at bringe fakta ind i debatten om atomkraft, er fyldt med misforståelser, løse påstande og faktuelle fejl.

Sådan lyder kritikken fra Bent Lauritzen, sektionsleder ved DTU Fysik og en af landets førende eksperter inden for den kontroversielle energiteknologi, efter at have læst ‘Fakta om Atomkraft: Input til en faktabaseret diskussion af fordele og ulemper ved atomkraft som en del af den grønne omstilling i Danmark’.

»Det virker som om, at de ikke har forstået teknologien. Jeg vil ikke vurdere, om vi skal have atomkraft i Danmark, men man bør i det mindste undersøge det på et seriøst grundlag, og det mener jeg ikke, at det her er,« siger han.

Han kan pege på stribevis af fejl i notatet skrevet af 16 forskere, heriblandt energi- og økonomiprofessorer fra Aalborg Universitet, Syddansk Universitet, DTU, Københavns Universitet og Aarhus Universitet.

Her kommer en række af de ifølge Bent Lauritzen mest fejlagtige påstande og antagelser, der langt fra er en udtømmende liste:

1. A-kraft indebærer en sikkerhedsrisiko
I notatet nævnes, at »uanset hvor vi placerer et atomkraftværk i Danmark vil det indebære en sikkerhedsrisiko for hele landet«.

Bent Lauritzen vurderer imidlertid, at sidste del af udsagnet er direkte forkert.

»De tegner et skræmmebillede. Ulykker sker, men på moderne atomkraftværker vil det ikke føre til en stor katastrofe, fordi de bygges med ‘core catcher’, dobbelt inddæmning og passive sikkerhedssystemer, som forhindrer spredning af radioaktivt materiale,« siger han.

Efter Fukushima-ulykken i 2011, som der henvises til i notatet, blev alle reaktorer i Europa udsat for en såkaldt stresstest, hvor man simulerede total strømafbrydelse og fuldstændig mangel på den køling, som skal forhindre en kernenedsmeltning ved konstant at føre varme væk fra kernen.

Ikke et eneste værk blev lukket på baggrund af stresstesten, konstaterer Bent Lauritzen.

2. Atomreaktor ikke velegnet til hurtig 'ramping'
En anden misforståelse er ifølge Bent Lauritzen, at det nævnes, at en atomreaktor med sin dampturbine ikke er lige så velegnet til hurtig 'ramping' som en »rent teknisk meget bedre« gasturbine, der i fremtiden kan køre på grøn biogas.

'Ramping' betyder, at der skrues op eller ned for produktionen afhængigt af den svingende elproduktion fra vindmøller og solceller.

»Jeg ved ikke meget om gasturbiner, men konklusionen er forkert. Selvfølgelig kan man lave lastfølge med atomkraft. Det er alle moderne kraftværker designet til at kunne. Hvordan kan de lave en rapport uden at være bevidst om det?«

3. Baserer sig på uran fra Rusland
Bent Lauritzen kritiserer påstanden i notatet om, at »vi næppe ønsker at vælge atomkraftteknologier, der baserer sig på uran fra Rusland«.

For det første produceres brændsel til en reaktor gennem flere trin (udvinding, konvertering, berigelse og fabrikation af endeligt produkt).

Rusland indgår med alle trin for en del af det brændsel, vi bruger i Europa, forklarer han.

»Men de europæiske energiselskaber er klar over, at man skal væk fra afhængigheden af russisk brændselsteknologi. Derfor arbejder man på at øge konverterings- og berigelseskapaciteten. Det foregår allerede nu, og tidshorisonten for at komme væk fra russisk brændsel ligger på 2-3 år.«

4. En byggetid på 15 år
Endnu et kritikpunkt er den anslåede tid, som det tager at opføre et atomkraftværk.

I notatet nævnes det - på baggrund af de mange års forsinkelser på de tre konkrete atomkraftprojekter; Olkiluoto 3 i Finland, Hinkley Point C i Storbritannien og Flamanville 3 i Frankrig - at det tager 5-8 år at planlægge et nyt atomkraftværk, og at det dertil tager cirka 15 år fra første spadestik, til det sender strøm ud på elnettet.

»Det er alle EPR-reaktorer (European Pressurized Reactor, red.), og det er ligesom at bruge IC4-togene som et eksempel på fremtidige tog. Det er værker, der ikke var tegnet færdige, og da man påbegyndte opførelsen af EPR-enhederne, havde man ikke de kompetencer og erfaringer, som man har i dag,« siger Bent Lauritzen.

Hvis man i stedet kigger på byggetiden for atomreaktorer opført i hele verden i perioden 1981-2020 ligger byggetiden i gennemsnit på syv år.

For de seks reaktorer, som startede op i 2021, tog det gennemsnitligt 7,1 år fra første spadestik til produktion af elektricitet til elnettet, viser en ny opgørelse fra World Nuclear Industry Status Report.

Tre af de reaktorer, som startede elproduktionen sidste år, ligger i Kina, som forskerne bag det nye notat ikke vil inkludere i deres estimat over byggetiden, fordi værker opført i Kina (og Indien) stiller »andre krav til byggeri og sikkerhedskrav end de, der gælder i Vesteuropa«.

Dette er dog ifølge Bent Lauritzen en forkert antagelse.

»Jeg er ikke bekendt med, at atomkraftværker i Kina og Indien bygges anderledes end andre steder. I Kina opføres der også EPR’er, der er helt ens med dem i Frankrig, så jeg er ikke overbevist om, at der slækkes med sikkerhedskravene.«

Derudover henviser han til tal fra Det Internationale Atomenergiagentur, IAEA, som vurderer, at det tager 5-10 år fra den politiske beslutning til, at byggeriet af et atomkraftværk kan starte.

»I højtindustrialiserede som Danmark taler vi snarere 5 år end 10, hvis viljen er der,« siger Bent Lauritzen.

Bent Lauritzen føler sig heller ikke overbevist om, at det generelt går hurtigere at bygge vind og solenergi, når man tager højde for kapaciteten.

»Hvis man kigger på samme produktionskapacitet, så tager det måske endda længere tid. Energiøerne står først klar midt i 2030’erne, så her taler vi altså om 10-15 år fra beslutningen er taget.«

5. Notatets prisestimater
Han kritiserer også de prisestimater på atomkraft, som indgår i det nye notat. Her benyttes estimater fra Det Internationale Energiagentur, IEA, som er en pålidelig kilde.

Men problemet er ifølge Bent Lauritzen, at forskerne bag notatet lægger en ‘ekstraomkostning’ fra de tre vesteuropæiske EPR-reaktorer på, selvom dette ifølge ham allerede må antages at være inkluderet i IEA’s prisestimater.

6. Kapacitetsfaktor på 75 procent
Derudover mener han, at man burde have taget højde for, at atomkraftværker også kan bruges til varmeproduktion, som væsentligt forbedrer økonomien i atomkraft.

Desuden regner IEA typisk med en kapacitetsfaktor på 85 procent, men for EPR’er og andre nye reaktorer regner man med over 90 procent.

»Men forfatterne skruer ned til 75 procent. Her savner jeg en begrundelse for, hvorfor de har gjort det,« siger Bent Lauritzen.

7. SMR-værker er ikke relevante
I notatet nævnes små modulære reaktorer kort, men de afskrives hurtigt som en mulighed.

»Små modulære reaktorer (SMR), som er under udvikling af blandt andet det danske firma Seaborg Technologies er på nuværende tidspunkt ikke kommercielt tilgængelige. Internationale studier indikerer at de ikke bliver markant billigere end den nuværende atomkraftteknologi. På den baggrund er der ikke noget ,der tyder på, at SMR-værkerne vil kunne ændre i det billede, vi har beskrevet ovenfor.«

Dette stiller Bent Lauritzen sig uforstående over for.

»Jeg forstår ikke, hvorfor man bruger Seaborg fjerdegenerationsreaktor til at afskrive SMR’er, når der udvikles SMR’er baseret på kendt teknologi,« siger han.

Selvom de første SMR’er i verden sandsynligvis koster det samme som - eller bliver dyrere - end konventionel atomkraft, så er hele drivkraften ved at udvikle dem netop at reducere byggeomkostningerne ved at fabriksfremstille dem med moduler og simplificeret design, forklarer han.

Selvom Bent Lauritzen kunne fortsætte med at påpege fejl, så glæder han sig dog trods alt over, at atomkraft nu debatteres i Danmark - både i offentligheden og blandt forskere.

Ingeniøren arbejder på at få en kommentar på Bent Lauritzens kritik fra de 16 forskere bag notatet.",
,2022-10-27 00:00:00,Moderaternes klimaudspil: Flyafgift og koncessionsmodel for havvind,Ingeniøren,Link,"Moderaterne vil finansiere havvindmølleprojekter med inspiration fra statens samarbejde med olie- og gasudvindingsindustrien i 1960’erne.

Moderaternes politiske leder, Lars Løkke Rasmussen, har fremlagt partiets klimaudspil kaldet ‘Grøn Konsekvens’.

Et af udspillets forslag er en koncessionsmodel for udbredelse af havvind i Nordsøen, som er aftaler mellem staten og en potentiel investor.

Partiet ønsker, at denne koncessionsmodel vil give staten en del af den potentielle gevinst, mens den eksterne investor står tilbage med finansieringen og risikoen.

Helt konkret betyder det, at en mulig energiø-investor skal betale en årlig udgift til staten for en såkaldt ‘eksklusivret’ til at lave forundersøgelser på et bestemt havbundsområde i Nordsøen.

Denne ‘optionspræmie’-udgift bliver efterfølgende til et årligt fast beløb til staten for at få ret til at udnytte det bestemte havområde, hvor det eventuelt kan kombineres med aktier i projektet ved en given milepæl.

»Når energi-øen når et stadie med økonomisk overskud indtræffer en progressiv overskudsdeling mellem investor og staten, hvor staten modtager en andel af overskuddet, som øges i takt med investors afkast,« står der konkret i programmet og fortæller, at inspirationen til denne model kommer fra statens samarbejde med olie- og gasudvindingsindustrien i 1960’erne.

Borgere skal motiveres til mindre forbrug
Partiet har også et forslag, om at private skal have et bedre kendskab til deres forbrug i egen bolig.

I udspillet fortæller Moderaterne, at inspirationen kommer fra danskernes større opmærksomhed på deres energiforbrug på grund af krigen i Ukraine.

Ligesom det i dag er muligt at overvåge dit el-forbrug via eloverblik.dk, så vil partiet etablere et såkaldt ‘energioverblik.dk’, som viser privates samlede forbrug af el, varme og gas.

»Med tal på husstandens samlede forbrug kan man måle sig op imod tilsvarende husstandes forbrug, hvilket kan motivere til at gøre endnu mere for at nedbringe og optimere energiforbruget og opfange unaturlige eller pludselige høje energitab,« skriver Moderaterne.

Kritik fra Radikale Venstre
Desuden ønsker partiet klimamærker på fødevareprodukter med højt CO2-udledning, at det offentlige skal arbejde målrettet med bæredygtighed samt en gennemsnitlig grøn afgift på 80 kroner på alle flyrejser, hvor vi er et af de sidste lande i Europa, hvor man ikke har afgift på flyrejser.

Men politisk næstformand for Radikale Venstre, Martin Lidegaard, har lagt mærke til, at mange af partiets forslag i udspillet allerede er undervejs. Derfor er går Lidegaard efter partiformanden.

»Det er tydeligt, at Lars Løkke først lige er stemplet ind i klimadiskussionen. Som den gæst, der kommer to timer for sent til middagen og insisterer på, at hele selskabet lige skal tage samtalen forfra, så han også er opdateret,« siger Martin Lidegaard til Ritzau ifølge Klimamonitor.",
,2022-11-07 00:00:00,Risiko for en brintboble: En sulten branche investerer og tænker stort for tidligt,Ingeniøren,Link,"Det vælter frem med brintprojekter i Danmark, inden vi ved, hvor mange vi har brug for, og hvor skal de skal bygges.

I Danmark er der en plan for at producere brint via power-to-x, og man kunne næsten høre et lettelsens suk fra den samlede danske brintbranche, da Energistyrelsens nye analyseforudsætninger for 2022 blev sendt i høring her i efteråret.

Analyseforudsætningerne er de officielle tal, som Energistyrelsen bruger til at planlægge udviklingen i energisystemet i Danmark helt frem mod 2050.

I det forrige datasæt fra 2021 var PtX angivet til blot 1 GW elektrolysekapacitet i 2030, men nu kan man læse, at der er lagt 4,9 GW ind i 2030 og helt op til 25 GW i 2050.

Planlægningstallene fra styrelsen betyder, at mange af de PtX-projekter, der allerede er annonceret, kan tage det næste skridt, for med de nye tal er der også givet et signal om, hvad vi kan forvente af politi­ske initiativer i de kommende år, når det gælder lovgivning og mulige støttekroner

Med 48 store og små projekter linet op, er der masser at tage fat på, og som organisationen Brintbranchens direktør, Tejs Laustsen Jensen, siger, har de nye tal skabt en »enorm appetit på at komme i gang«.

Det gælder både de ­konkrete PtX-anlæg og de rør, der skal forbinde dem med forbrugerne og muligvis også anvendes til eksport.

Billigere at bruge el direkte
Ifølge Brintbranchen er der i dag en samlet produktionskapacitet for brint på 4,4 MW, og hvis vi ser på den samlede kapacitet for alle de 48 projekter og spoler tiden frem til 2030, er vi allerede langt forbi de 4,9 GW, som analyseforudsætningerne forudser: Nok nærmere det dobbelte.

Imidlertid peger kritikere – heriblandt den internationale NGO Bellona med hovedkvarter i Oslo – på, at det enorme fokus på brint kan ende med en regulær boble.

For produktionen af brint vil kræve enorme mængder af el fra vedvarende energi med store energitab til følge.

I stedet vil det være langt billigere, miljømæssigt bedre og mindre kompliceret at bruge el direkte i batterier til alt fra biler, busser, fly og i varmepumper til opvarmning.

For investorerne kan måske nok finde en byggeplads til et PtX-anlæg og argumentere for et marked, som vi har set det med projekter i Esbjerg og Avedøre.

Men stat og myndigheder skal involveres på et helt andet niveau, når der skal lægges en plan for, hvor og hvornår der skal etableres nyt elnet for at kunne forsyne brintproduktionen med energi og lægges rør i jorden, når brinten skal transporteres væk.

Der er med andre ord tale om en ‘hønen-ægget-hønen’-situation om, hvad skal komme først: Infrastrukturen, der understøtter produktionen, eller produktionen, der giver anledning til udbygning med infrastruktur, eller markedet, der skal aftage produktet.

Fremtidsscenarier
Lad os derfor skrue tiden frem til 2030 og havnen i Esbjerg.

Her har den internationale energigigant H2 Energy opført et PtX-anlæg på 1 GW elektrolyse og en årlig produktionskapacitet på 100.000 ton grøn brint.

Brinten kan både bruges af industrier på havnen og sendes via en rørledning til Fredericia, hvor den forsyner tankstationer til tung lastbiltransport og produktion af jetfuel på det lokale raffinaderi.

Vi springer videre til Skive, hvor Greenlab i en årrække har ­været hjemsted for et mindre lokalt netværk til brint.

Men nu er man gået i gang med at lægge rør ud i landskabet, først til naturgaslageret i Lille Thorup og derfra videre til Aalborg. Planen er herefter, at der bygges en forbindelse til Esbjerg-Frederi­cia-røret og derfra videre til Tyskland.

Ovenstående kunne være drømmen for de mange, især investorer og udviklere af brintløsninger, der mener, at en satsning på brint som energibærer er fremtiden for et grønt dansk energisystem.

De mener, at mange forhold allerede taler for, at vi er på vej mod en moderne version af ‘brintsamfundet’.

Ideen bakkes op af den bredt politisk funderede PtX-strategi fra foråret, Klimaaftalen fra 2021, hvor der blev afsat 1,25 milliarder støttekroner samt flere andre store politiske aftaler, der blandt andet skal sikre en firedobling af produktionen af sol- og vindenergi på land samt mulighed for femdobling af produktionen af vindkraft på havet.

Oven i det kommer forstærkning og udbygning af elnettet.

Tyskland er i fuld gang
Udviklingen ligger i tråd med især Tyskland, hvor der er fuld gang i planlægningen af en ­infrastruktur, der kan håndtere brint, som skal bruges bredt i industrien (stål og kemi) og til transport.

For eksempel har Tyskland i dag 91 tankstationer, hvor biler, busser og lastbiler kan tanke brint. Frem mod 2030 er det forventningen, at der alene i Tyskland vil blive bygget elektrolysekapacitet på 20-30 GW.

Inspirationen fra udlandets massive satsning på brint har bidt sig så godt fast, at den internationale energikoncern H2Energy har truet med, at hvis ikke der lægges et brint­rør mellem Esbjerg og Fredericia, når deres 1 GW-elektrolysenalæg i Esbjerg står klar i 2026, vil anlægget blive droppet.

Omvendt kan det vise sig, at der kommer langt flere anlæg end planlagt, hvis alle annoncerede projekter bliver til noget, måske helt op til 13 GW i 2030, og det rejser et ­afgørende spørgsmål om, hvor og hvornår de konkrete PtX-anlæg skal i drift i storskala, og i hvilken takt der skal udbygges med et net af brintrør. Og ikke mindst hvad brinten skal bruges til.

Man risikerer kort sagt alt for hurtigt at investere i og bygge nogle dele af energisystemet, som det senere viser sig, at der ikke er brug for.

Hvor skal der bygges?
Lad os bare helt konkret tage energiøen i Nordsøen: Det har længe været et åbent spørgsmål, om al el fra havvindmøllerne sendes til land direkte, eller om der skal etableres PtX-produktion på øen, hvor den kan forsyne skibstrafikken, alternativt føres i land i rør.

Ulempen ved PtX er, at teknologien, i modsætning til direkte anvendelse af el i for eksempel køretøjer, medfører et relativt stort energitab (omkring 30 procent for ren brintproduktion), og hvis de ligger langt til søs, vil de danske byer miste en grøn kilde til fjernvarme.

Hvis der omvendt bygges store PtX-anlæg på land, inden energi­øen er blevet etableret, kan der være behov for, at energisystemet skal se helt anderledes ud.

Så kan det i stedet give mening at etablere et netværk af brintrør på land, i første omgang i Jylland, med forbindelse til lageret i Lille Thorup. Netop ruten forbi et lager understreger, hvor vigtig den funktion er i et velfungerende brintnetværk.

Langt ind i staten er der stærke kræfter, der vil kortslutte overvejelserne og se at komme i gang.

En af de mest ivrige spillere i brint­ambi­tionen er det statsejede gasdistributionsselskabet Evida.

For nylig fremlagde det en rapport, der beskrev, hvordan et netværk af rør dedikeret til transport af brint kunne rulles ud over Danmark over de næste 40 år.

I rapporten blev det beregnet, at den samfundsøkonomiske værdi af sådan et netværk ville være cirka dobbelt op for hver krone, der blev investeret.

Rapporten mødte dog stærk kritik her i Ingeniøren og fik dumpekarak­ter af flere økonomi- og energieks­perter.

Det var simpelthen alt for tidligt at sætte økonomi på store tekniske anlæg, hvor der endnu ikke er tilstrækkelige erfaringer med selve produktionsteknologien og markedet for brint.

Også det andet statsejede selskab, Energinet, er på banen og har sat gang i flere undersøgelser omkring brintrør. Blandt andet er der indledt et samarbejde med Energinets tyske modpart om en brintforbindelse mellem Danmark og Tyskland, der muligvis kunne stå klar i 2030.

At brint skal transporteres i rør, har de truffet beslutning om i Tyskland og Holland.

Allerede nu er der planer om at konvertere naturgasrør til brint og bygge nye rør omkring Ruhrområdet og med forbindelser til Holland og Belgien.

Den tyske miljøminister Robert Habeck, har sagt, at brint vil blive en af nøglerne til transformationen af det tyske energisystem. Det gælder for eksempel for den store tyske stålindustri, der indtil nu har været 100 procent afhængig af brint produceret fra fossile brændsler.

Men hvis de tyske stålværker skal bruge grøn brint, vil der være brug for et netværk af rør, fastslog Robert Habeck efter et besøg hos den tyske stålgigant Thyssenkrupp.

I det europæiske samarbejde mellem gastransmissionsselskaber, kaldet EH2B, hvor Energinet også deltager, foreslås det, at de fleste europæiske lande bindes ­sammen af nye brintrør allerede i 2030. Ifølge EH2B skal det i 2040 i være muligt at transportere brint rundt i det meste af Europa – i princippet fra Nordsverige til Sydspanien og Grækenland.

Og det bliver der måske brug for. I EU-regi er det forventningen, at der i 2030 vil være 40 GW elektrolysekapacitet og Kommissionen har efterfølgende forhøjet det til 100 GW, hvilket cirka svarer til en årlig produktion på 20 millioner ton brint.

Hvad skal brinten bruges til?
I Danmark har vi ingen stålværker, men en lang række industrier vil ligeledes kunne udnytte brint, enten direkte, som det i dag sker med fossilt brint på raffinaderier, eller konverteret til metan, ammoniak eller metanol.

Det er eksempelvis planen i Holstebro, hvor Everfuel, der er en af de danske pionerer inden for brintindustrien, vil etablere en hydrogen hub. Her skal brint produceres på en 100 MW elektrolyseenhed og derefter bruges i ‘industrielle processer og til transport’. Overskudsvarmen skal bruges til at opvarme Holstebro og dermed udfase naturgas.

I Energistyrelsens analyseforudsætninger er der også givet et bud på, hvad vi skal bruge brinten til i 2030. Lidt over halvdelen skal bruges direkte som ren brint. Her er et godt bud, at en vis del af den tunge transport vil bruge brint som drivmiddel. Det kunne for eksempel være international lastbiltransport gennem Danmark. Men også en vis andel af landets busser, tog og personbiler vil potentielt kunne køre på brint.

Produktion af jetfuel vil udgøre 20 procent, mens resten vil være metanol, ammoniak og metan. Bortset fra ammoniak vil konverteringen til flydende brændsler som metanol og jetfuel kræve en kulstofkilde, for eksempel et biogasanlæg eller udtræk af CO2 fra røggassen på et biomasse- eller affaldsfyret kraftvarmeværk. De fleste er enige om, at den proces er både dyr, kompliceret og ikke særlig energieffektiv, men nødvendig, hvis interkontinentale rutefly skal flyve bæredygtigt.

Alternativer er simplere
Men skal store dele af vores energisystem så over på brint, frem for at vi udvikler på den direkte anvendelse af grøn el i transport, husholdninger og industri? Kritikere peger på, at dette alternativ efterhånden vil presse grøn brint som et bredt alternativ til el, naturgas og olie, så det slet ikke bliver til noget.

»Brintbranchen begynder at ligne en økonomisk boble«. Sådan lød advarslen fra Michael Liebreich, der er grund­lægger af BloombergNEF og i dag arbejder som selvstændig energianalytiker på den netop overståede World Hydrogen Congress i ­Rotterdam.

Han refererede til udtalelser fra den tyske Kansler Olaf Scholz om, at brint skal erstatte naturgas i industrien og til opvarmning. Tilsvarende har den britiske energiminister sagt, at brint er en ‘silver bullit’.

Det kan være en farlig vej, siger Michael Liebreich. For hvis brint skal erstatte fossile brændsler, så er behovet for grøn el enormt, og i praksis skal produktionen mange­dobles og 100 procent dedikeres til produktion af brint.

Hvis vi for eksempel bare skal erstatte al den fossile brint, der i dag bruges i industrien verden over, med grøn brint, så skal vi bruge al den energi, vi i dag får fra sol og vind, plus 43 procent.

Det gode spørgsmål er derfor, om konkurrencen fra den direkte brug af el i langt de fleste ­tilfælde vil udkonkurrere brint: Hvorfor bruge brint til opvarmning, hvis varmepumper er billigere? Hvorfor fylde biler, busser og lastbiler med brint og brændselsceller, hvis det er billigere og simplere at bruge batterier? Eller som Michael Liebreich beskriver det, så kan det godt være, at brint ligner en energiteknologisk schweizerkniv, men derfor er der ikke nogen grund til at bruge den til at løse alle opgaver med.

Lige nu buldrer valgkampen stadig i Danmark. Men inden længe skal der træffes politiske valg: Hvad er potentialet for produktion og forbrug af brint i Danmark? Hvor og hvornår skal der bygges rør til transport, og hvem skal eje dem? Når det gælder datoen for det første brintrør, har direktør i Brintbranchen Tejs Laustsen Jensen et bud:

»Det ville være en stærk national målsætning, hvis vi i 2026 havde det første brintrør i jorden – men så skal vi også i gang med planlægningen nu.«",
,2022-11-10 00:00:00,"Chefen for Vindø-projekt: »Jeg er jack of all trades, master of none«",Ingeniøren,Link,"Morten Hesselager Pedersen er kemiingeniør og har arbejdet som specialist i en stor del af sin karriere. Men i dag  står han i spidsen for et af Danmarks største anlægsbyggerier, Vindø. 

Morten Hesselager Pedersen har dét, han selv kalder for en hardcore teknisk baggrund: kemiingeniør med mange års ansættelse i diverse operationelle ingeniørroller i Mærsk Olie og Gas og TotalEnergies.

Derfor er det bemærkelsesværdigt, at han sidste år takkede ja til at stå i spidsen for Vindø-projektet – Danmarks hidtil største anlægsprojekt til et svimlende stort millardbeløb – hvor han skal etablere samarbejder med henblik på at afgive et konkurrencedygtigt og derfor vindende bud til Energistyrelsen på Energiø Nordsøen.

Som vice president ved Vindø-konsortiet i regi af investeringsselskabet Copenhagen Infrastructure Partners (CIP) bestrider han dermed en langt mere økonomibaseret lederrolle, end han før har haft. Men selv kan han sagtens få øje på den røde tråd: 

»De første ti år i min karriere varetog jeg primært tekniske funktioner. Men i 2012 blev jeg som projektleder for Mærsk Olie og Gas kastet ind i forhandlinger med Qatars nationale oliefirma om kommercielle vilkår for et stort udviklingsprojekt,« siger Morten Hesselager Pedersen.

Det banede vejen for, at han kunne bevæge sig ind i et arbejdsfelt, hvor han både kunne bruge sin tekniske kunnen og sine erfaringer med den kommercielle verden: I 2016 blev han ansat som leder af genopbygningen af Danmarks største naturgasfelt, Tyrafeltet, hvor han blandt mange andre opgaver var involveret i forhandlinger med den danske regering.

Først og fremmest generalist
Det, der går igen i de lederjob, Morten Hesselager Pedersen har bestredet, er rollen som integrator. Den går ud på at bruge kommercielle og tekniske omstændigheder til at danne et samlet risikobillede af projektet og omsætte det til en balanceret kommerciel vurdering.

»For at være i stand til at integrere har jeg brug for en basisforståelse i de enkelte byggeklodser, der ligger til grund for en kommende energiø. Her trækker jeg selvfølgelig på dygtige rådgivere, som omfatter specialister inden for både tekniske og  kommercielle domæner,« siger Morten Hesselager Pedersen.

Integratorrollen passer godt til ham. Det synes han i hvert fald selv, da han altid har haft en tendens til som en ægte generalist at gå efter at forstå de overordnede principper frem for at grave sig ned i de allermest snævre og tekniske problemstillinger.

»Selvom jeg det første årti af min karriere arbejdede mig hen imod en specialistrolle, vidste jeg dog, at jeg aldrig ville komme til at bevæge mig dybt, dybt ned i et specifikt emne, men i højere grad ville være jack of all trades, master of none,« som han siger.

»Da jeg forlod specialistsporet i 2012, hvor jeg hovedkulds kastede mig ind i min første lederrolle og fik et integreret team på 100 mennesker, blev det klart for mig, at det var det, jeg gerne ville: at tilføre værdi ved at etablere et miljø, hvor folk trives og arbejder godt sammen. Derfra har jeg egentlig bare bestridt større og større lederroller.« 

Ud over stærke kompetencer inden for økonomi, teknik og projektledelse, i forhold til hvordan man forstår det overordnede risikobillede, kalder hans aktuelle opgave også på evnen til at kunne fastsætte og overholde både tidsplaner og budget – for ikke at glemme særdeles gode kommunikationsevner. 

Derfor har han også taget en stribe kurser i projektledelse og kommunikation på Stanford University. Det ændrer dog ikke ved, at han selv oplever, at erfaringerne fra det virkelige liv er det, der tæller mest for at kunne løfte opgaven.

To job på hånden
Første gang han blev decideret usikker på, hvad han skulle, var i 1996, da han var ved at lægge sidste hånd på sit speciale som kemiingeniør. Derfor søgte han tre vidt forskellige job. Han fik tilbudt to: det ene som kemiingeniør i House of Prince, det andet som wellsite-ingeniør hos Mærsk Olie og Gas. Han tøvede ikke et sekund: Det blev Mærsk. 

»Én af de ting, der tiltalte mig ved olie- og gasbranchen var dens store faglige dygtighed på den tekniske såvel som den kommercielle front. Jeg var altid omgivet af meget kompetente mennesker,« siger Morten Hesselager Pedersen og fortsætter: 

»Derudover gav branchen mig en mulighed for at arbejde med virkelig store projekter, hvor nøglen til succes ikke alene har været et stærkt teknisk fundament, men også evnen til at arbejde og kommunikere på tværs af mange snitflader og tekniske discipliner. Her kan projekter af denne karakter jo bare noget, som mindre projekter ikke kan.«

Mod et fælles mål
Den ultimative ledelsesopgave er set fra Morten Hesselager Pedersens stol at få alle de mange mennesker tilknyttet projektet til at ville gå mod et fælles mål.

»Det resultat, jeg er mest stolt af, er de mange varme opkald og beskeder, jeg fik, da jeg forlod jobbet som leder af Tyra-genopbygningen – opkald fra ansatte, der udtrykte oprigtig stolthed og glæde over at have været med,« siger han: 

»Folk spurgte mig igen og igen: Morten, nu har du brugt seks år på det her, hvorfor i alverden gør du det ikke færdigt? Og det er der gode og meget personlige grunde til som f.eks., at jeg havde brug for at udfordre mig selv på nye måder, arbejde i et nyt miljø og i det hele taget blive presset ud af min komfortzone, hvilket er en vigtig drivkraft i mit liv.«

Og muligheden for at blive chef for etableringen af Danmarks største anlægsprojekt, som tilmed talte direkte ind i den grønne dagsorden, var for fristende. Han slog til.

»Vindø-projektet er ikke alene gearet til at levere en betydelig del af den enorme mængde grøn strøm, som Danmark får behov for de kommende år. Øens placering er også optimal i forhold til at kunne eksportere el til udlandet. Men det afhænger af, om vi lykkes med at komme i mål med konstruktionen. Jeg skal gøre mit til det,« siger han.",
,2022-11-11 00:00:00,Økonomien i Energiø Bornholm smuldrer: Styrelse har overset en uklarhed i loven,Ingeniøren,Link,"Private energigiganter vil opføre 3 GW havvind tæt på Energiø Bornholm, og det var ikke tænkt ind i planerne.

Stik imod forventningerne kan statens prestigeprojekt Energiø Bornholm ende med at give et underskud på 10 milliarder kroner.

I dag kan Ingeniøren løfte sløret for årsagen.

Interviews med en lang række kilder og aktindsigter i interne korrespondancer mellem ministerium og styrelse viser, at Energistyrelsen overså en uklarhed i lovgivningen, der frem til ultimo juni gav store konkurrerende havvindmølleparker mulighed for at etablere sig ved siden af det område i Østersøen, som er afsat til havvindmøller til Energiø Bornholm.

Konsekvensen er alt andet lige et større udbud af elektricitet og dermed lavere kWh-priser til skade for indtægterne til Energiø Bornholm, der forventes at stå færdig i 2030.

Ansøgningerne drejer sig om at etablere vindmølleparker i henholdsvis Bornholm Bassin Syd og Øst på tilsammen 3 GW, hvilket svarer til den planlagte kapacitet på Energiø Bornholm.

Per Nikolaj Bukh, professor i økonomistyring ved Aalborg Universitet, kalder det »katastrofalt«, at Energistyrelsen ikke har været opmærksom på, at energiselskaber kunne bruge den såkaldte åben dør-ordning som en ladeport for store projekter.

»Jeg undrede mig over, at projekt­økonomien i beregningen fra juni var så meget forringet, men blev først opmærksom på sammenhængen i forbindelse med Ørsteds involvering i CIP’s projekt. Jeg tænkte: Hold da op, det går da ikke godt. Hidtil har energiøprojektet jo økonomisk lige akkurat hængt sammen, selv om der i praksis allerede var et behov for tilskud,« siger Per Nikolaj Bukh:

»Hvis Energistyrelsen kunne have set det, kunne jeg selvfølgelig have bebrejdet dem. Men da jeg ikke er jurist, så kan jeg ikke vide, om det var en synlig svaghed ved lovgivningen. Bagklogskab er en ædel disciplin.«

Ingeniøren erfarer, at det især var disse to projektansøgninger, der fik ministeriet til i et notat dateret 23. juni 2022 at nedjustere sine forventninger til øens business case og nedtone sit ellers ufravigelige krav om, at øen skulle blive rentabel.

Marc Skov Jacobsen, seniorøkonom ved tænketanken Kraka Advisory, ser også en risiko for, at de private projekter forringer energiøens indtjening.

»Jeg kan sagtens se for mig, at projekterne kan kannibalisere på Energiø Bornholm, og at de kan være en medvirkende faktor til det projektøkonomiske underskud,« siger Marc Skov Jacobsen.

Ingeniøren har forelagt Energistyrelsen kritikken.

Styrelsen oplyser, at der er gjort rede for muligheden for at etablere store projekter også længere fra kysten i Energistyrelsens ‘Analyse af åben dør-ordningen’ fra marts 2021.

I øjeblikket er man ved at gennemgå de enkelte sager, og på nuværende tidspunkt kan man ikke oplyse om ansøgningernes potentielle konsekvenser.

Ingeniøren spurgt CIP, om selskabet er enig i, at de nye projekter i Østersøen risikerer at 'kannibalisere' på Energiø Bornholm, som Kraka udtaler.

Lars Gert Lose, Associate Partner i Copenhagen Infrastructure Partners og Head of Public Affairs, Communication & Marketing svarer per mail:

»Vi ser absolut ingen konflikt mellem Åben Dør, EnergiØerne eller de kommende statslige udbud. Projekterne kommer ikke til at kannibalisere hinanden.«

»Vi arbejder fortsat hårdt på at bidrage til at realisere de politiske ambitioner om energiøer i Danmark. Og som vi understregede i den fælles udmelding med Ørsted omkring vores samarbejde på Åben Dør projekterne, er vi fortsat opsatte på og engageret i de kommende statslige udbud på offshore vind og energiøer.«

»Det er for os afgørende, at der er en positiv synergi mellem Åben Dør-projekterne og den gryende danske Power-to-X industri. Strømmen fra Åben Dør projekterne - herunder også Bornholm Bassin Øst og Syd - er i høj grad tænkt at leveres direkte til skulle føde ind i brintproduktionen og dermed sørge for at skabe den fornødne skala for Power-to-X i Danmark. Dermed kan Åben Dør projekterne ved Bornholm være med til at muliggøre synergier med Energiø Bornholm i form af eksempelvis etablering af brintinfrastruktur.«

»I det hele taget har vi svært ved at forstår argumenterne for, at der kan blive produceret for meget grøn strøm i en situation, hvor den europæiske energiuafhængighed er på spil, hvor forbrugerne skal beskyttes mod galoperende energipriser – og hvor det kommende danske PtX eventyr skriger på grøn strøm, for - for alvor - at få luft under vingerne. Som samfund med høje klimaambitioner har vi ganske enkelt brug for al den grønne strøm, som vi kan producere.«",
,2022-11-11 00:00:00,Sådan overhalede private havvindparker staten indenom i Østersøen,Ingeniøren,Link,"Bundlinjen for prestige­projektet Energiø Bornholm er gået fra sort til blodrød på grund af konkurrence fra kommende private VE-projekter, der kan ødelægge øens indtjening ved at presse elprisen i bund.

Energi Åben dør blev til ladeport

Energistyrelsen modtog 14. juni to ansøgninger fra investeringsselskabet Copenhagen Infrastructure Partners (CIP) om forundersøgelser til to havvindmølleparker nær Bornholm.

Ansøgningerne kom via den såkaldte åben dør-ordning, der på det tidspunkt gav private selskaber mulighed for at byde ind med havvindprojekter for egne penge og på en selvvalgt placering.

Den ene park skal ifølge projektbeskrivelsen have et areal på 503 km2 i Bornholm Bassin Syd på 60-70 meter dybt vand 25 km fra Dueodde med en kapacitet 1,5 GW.

Den anden er sat til at få en størrelse på 341 km2 i Bornholm Bassin Øst på 85-100 meter dybt vand 41 km fra Svaneke. Da CIP ønskede, at også denne park skulle have en kapacitet på 1,5 GW, ansøgte CIP altså sammenlagt om tilladelse til at etablere 3 GW havvind nær Bornholm.

Det er præcis samme størrelse som den offshorepark, der bliver det bærende element i det højtprofilerede og 67 milliarder kroner dyre statslige projekt Energiø Bornholm.

Hvor Ørsted blev så begejstret for CIP’s projekter, at selskabet for nylig koblede sig på dem under meget stor mediebevågenhed, nedjusterede Energistyrelsen hen over sommeren energiøens business case til røde tal for det mest sandsynlige scenarie.

Forværret business case
Ingeniøren har talt med kilder, der peger på, at det specifikt er CIP og Ørsteds projekter, der er årsagen til, at Klima-, Energi- og Forsyningsministeriet i et notat dateret 23. juni 2022 nedjusterede sine forventninger til øens business case og nedtonede sit ellers ufravigelige krav om, at øen skulle blive rentabel.

Notatet opsummerede resultaterne af en analyse, som viste, at etableringen af Energiø Bornholm efter alt at dømme løber op i 67 milliarder kroner, hvilket i sig selv udløser et underskud på 10 milliarder kroner. Dertil kommer, at byggeriet rent samfundsøkonomisk kun løber rundt, hvis EU giver et tilskud på to milliarder kroner.

Worst case scenario er et samfundsøkonomisk underskud ved at etablere Energiø Bornholm på 12 milliarder kroner og et projektøkonomisk underskud på 24 milliarder kroner – svimlende store beløb, som staten i så fald er nødt til at dække.

Overhalet indenom
Forklaringen på, hvordan de private offshoreprojekter underminerer Energiø Bornholms indtjening er simpel: De private og statslige projekter ligger så tæt, at vinden vil blæse i de samme perioder og med samme styrke i de respektive områder. Det vil udløse en samtidig elproduktion.

Da der er lagt op til, at strømmen vil blive ført i land i de samme priszoner, kommer det sandsynligvis til at presse elprisen ned til et niveau, der ligger et godt stykke under, hvad staten oprindelig budgetterede med i øens business case.

Men selv om business casen er dårlig og ikke lever op til aftalepartiernes eget krav om, at energiøen skal levere en positiv samfundsøkonomi, har staten alligevel valgt at gå videre med projektet.

Staten må således fravige sit oprindelige princip om indtjening og give statsstøtte. Den kan ikke indkassere et milliardbeløb fra de aktører, der vil byde på energiøens vindmøllepark. Det har den ellers sat næsen op efter, fordi interesserede bydere på Thor Havvindmøllepark var villige til at betale 2,8 mia. kroner for overhovedet at få lov til at være med i budrunden.

‘Åben dør’ for store projekter
CIP ansøgte Energistyrelsen om tilladelse til forundersøgelserne, blot et par uger før en ændring af loven om fremme af vedvarende energi trådte i kraft. Ændringen satte en stopper for, at åben dør-ordningen kan bruges til at ansøge om at etablere projekter på dybt vand i afstande større end 15 km fra kysten. Disse områder kan således fremover kun tilgås via statslige udbud, der i modsætning til åben dør-ordningen koster de private aktører et milliardbeløb at få lov at deltage i. Derfor er de statslige udbud mindre attraktive.

Loven blev vedtaget 19. maj 2022 og trådte i kraft 1. juli. I ugerne optil modtog Energistyrelsen markant flere ansøgninger fra selskaber, som ønskede tilladelser til at lave forundersøgelser på projekter - og det er måske meget naturligt, set i lyset af at en mulig adgangsbillet til at anlægge havvindprojekter på dybt vand med lovændringen helt forsvandt. Men det, der kom bag på Energistyrelsen, var, at mange af ansøgningerne gik på endog meget store projekter på mere end 1 GW. Det havde man ikke regnet med.

På sin hjemmeside bemærkede Energistyrelsen den pludseligt meget »store interesse« for åben dør-ordningen og oplyste, at den havde »modtaget en række ansøgninger for meget store projekter,« hvoraf flere ligger langt fra kysten.

Da nogle af de private projekter nærmest smyger sig op ad de statslige – som CIP og Ørsteds projekter gør ved Bornholm – søgte Energistyrelsen råd hos Kammeradvokaten for at finde ud af, om ansøgningerne kunne afvises. Men det kunne de ikke.

Energistyrelsen var derfor forpligtet til at sende projekterne i myndighedshøring i regi af den gamle version af åben dør-ordningen. Disse høringer er stadig i gang og kommer til at strække sig hen over efteråret og hen over nytår.

Hvis CIP og Ørsted ender med at etablere sine to vindparker nær energiøen, vil det få store konsekvenser for elprisen, påpeger Per Nikolaj Bukh, der er professor i økonomistyring ved Aalborg Universitet.

Han henviser til en ‘teknisk brief­ing’, som regeringen sendte til forligskredsen i forbindelse med aftalen om at etablere energiøerne i februar 2021.

Den tekniske briefing blev lavet for at belyse, hvad det betyder for elprisen, hvis energiøen i Nordsøen bygges for stor. Det kan sammenlignes med, at CIP og Ørsted etablerer to havvindprojekter nær den kommende Energiø Bornholm.

»Beregningerne viser, at en for stor ø – svarende til et eller flere ekstra vindprojekter tæt på – betyder overraskende meget. Elprisen skal ikke falde ret meget, før man kan se, at det koster for det bestående projekt,« siger Per Nikolaj Bukh, der fortæller, at et fald i elprisen ifølge beregningerne ville øge støttebehovet med 110 mio. kroner for hver øre, som ekstra vindprojekter presser prisen med i området. Ifølge notatet betyder det, at et fald på 15 øre vil forøge støtteudgifterne med 1,65 milliarder kroner.

»Jeg tør ikke vove mig ud i at regne på, hvor stort et indtjeningstab Energiø Bornholm vil få på grund af CIP’s og Ørsteds fællesprojekter. Men selv 110 millioner kroner årligt er jo i normale sammenhænge et stort beløb. Og da 110 millioner kroner kun svarer til et fald i elpris på én øre, så er der jo ret store beløb på spil her,« siger han.

Hvem er skyld i, at de private projekter underminerer det statslige?

»Energistyrelsen har haft svært ved at forudse, at private aktører i så frisk grad ville benytte åben dør-ordningen til at lave konkurrerende projekter af denne skala,« siger Per Nikolaj Bukh og fortsætter:

»På det tidspunkt, hvor åben dør-ordningen blev til, troede man jo, at den var fornuftig. Men det havde været godt, hvis Energistyrelsen dengang havde overvejet, om der var en risiko for, at ordningen ville forvandle sig til en form for selvbetjening i energiplanlægningen. For det vanskeliggør statens planlægning.«

»Hvis Energistyrelsen kunne have set det, så kunne jeg selvfølgelig have bebrejdet dem. Men da jeg ikke har nærlæst lovgivningen og ikke er jurist, så kan jeg jo ikke vide, om det var en synlig svaghed ved lovgivningen. Bagklogskab er jo en ædel disciplin.«

‘Det hele er usikkert’
Marc Skov Jacobsen, seniorøkonom ved tænketanken Kraka Advisory, kan få øje på endnu et punkt, hvor de to private offshoreprojekter kan komme til at skade energiøens økonomi. Det drejer sig om, at Ørsted og CIP i deres projektbeskrivelser lægger op til at koble deres vindprojekter op på de selvsamme kabler til henholdsvis Tyskland og Danmark, som Energiø Bornholm skal trække på.

»I de perioder, hvor det blæser rigtig meget, kan man forestille sig en situation, hvor hele kapaciteten i forbindelsen til Tyskland bliver udnyttet, hvorfor der ikke er plads til al strømmen fra energiøen,« siger Marc Skov Jacobsen og fortsætter:

»Da elprisen i Tyskland som oftest er højere, kan netop de situationer betyde meget for rentabiliteten i energiøprojektet, indtil der eventuelt bliver etableret ekstra transmissionskabler ind til Sverige og Tyskland.«

Han understreger dog, at CIP og Ørsted må øjne en indtjeningsmulighed, siden de har budt ind med deres projekter, længe efter at staten har iværksat projekt Energiø Bornholm.

Marc Skov Jacobsen kan godt se gode, fornuftige pointer i åben dør-ordningen. Men han kan også se en tendens til, at private aktører bruger ordningen som et fast track-spor til at overhale statens projekter indenom.

Det øger risikoen for, at det bliver dem, der først får etableret sig, der meler kagen, frem for dem, der er de bedste til at bygge og drifte sådan et projekt.

»Danmark har brug for masser af grøn strøm. Derfor er det jo godt, at fokus er på hastighed. Men der burde også være mere fokus på, hvem, der kan gøre det bedst, og hvilke projekter, der bedst kan integreres med resten af elnettet, så det ikke bare bliver et spørgsmål om hvem, der hurtigst kan sætte sig på området,« siger Marc Skov Jacobsen.

Kristine van het Erve Grunnet, afdelingschef for hav og analyse, Green Power Denmark, tvivler på, at det bliver et problem.

»Vi ved jo ikke, hvor mange parker der skal placeres rundt om Bornholm, der skal kobles til elnettet. Og jeg tænker, at der er rigtig meget, som vil kunne påvirke energiøens rentabilitet. Men det er der kæmpestore usikkerheder omkring,« siger Kristine van het Erve Grunnet.«",
,2022-11-17 00:00:00,Analyse: Udbygningen af havvind har udviklet sig til Det Vilde Vesten,Ingeniøren,Link,"Private aktører er ikke længere alene om at ville tjene penge på havvind. Nu vil staten også. Det har skabt rod i reguleringen af havvind-udbygningen, som kan koste både markedsaktører og stat store summer.

Udbygningen af nye vindmølleparker på havet skal ske så hurtigt og effektivt som overhovedet muligt.

Det er alle enige om.

Konsensus har været, at udbygningen på den lange bane skal drives af private aktører, der sætter tempo på ved at gå i konkurrence med hinanden.

Statens rolle er i den henseende at skabe rammerne for, at det kommer til at ske. Men den rolle er staten godt i gang med at ændre ved f.eks. at indføre tilskudsordninger, hvor staten ud over f.eks. at dække ejeren af en vindmøllepark ind, hvis elprisen dykker ned under et vist niveau, også giver en mulighed for, at budgivere kan betale penge til staten for at få en adgangsbillet til havvindområder.

Ændringen skal efter alt at dømme sikre, at de mest effektive udviklere vinder.

Men når byderne er villige til at indgive bud, der ligger under markedsprisen og samtidig give en betaling til staten, tyder dette på, at udviklerne har udsigt til at få en pris for deres el, der ligger over udviklingsomkostningerne.

I et rent konkurrencepræget marked ville det være sådan, at der blev udbygget tilstrækkelig med havvind til, at priser og omkostninger noget nær matchede hinanden.

Når det ikke er tilfældet, må det oplagt skyldes, at udviklerne ikke har en tilstrækkelig stor frihed til at få prisen bragt ned på det niveau.

Gevinsten ved at sætte konkurrencen mere fri kunne være at opnå mere grøn strøm og en lavere elpris.

Derudover kunne en bedre dansk implementering af et EU-direktiv sætte yderligere gang i udviklingen - det vender vi tilbage til.

Indskrænker markedets muligheder
Når konkurrencen ikke er mere fri, skyldes det to centrale indgreb fra staten.

Det ene er, at staten har reserveret flere og flere arealer til udbud. Det andet er, at staten har indskrænket den såkaldte Åben Dør-ordning.

Den ordning har hidtil givet private aktører mulighed for at ansøge om tilladelse til at etablere havvindprojekter af vilkårlig størrelse på et selvvalgt område for egen regning. Men 1. juli trådte en lovændring i kraft, der indskrænkede ordningen til nu kun at gælde små VE-projekter inden for 15 kilometers afstand fra kysten.

Det officielle argument for at smække Åben Dør-ordningen i uden for 15 kilometers afstand fra kysten var, at staten gerne vil sikre, at det er de mest effektive bydere, som får adgang til områderne, frem for, at fordelingen sker efter først til mølle-princippet.

Imod dette taler dog, at man har bevaret Åben Dør-ordningen inden for de 15 km fra kysten. Og det er svært at se, hvorfor samme logik så ikke skulle gøre sig gældende i dette område.

Det er derfor en oplagt tanke, at lukningen af Åben Dør-ordningen også rummer et element af, at staten ser en mulighed for at tjene godt på udbygningen af havvind på dybt vand.

8,5 GW uden for statens kontrol
Problemet er, at Energistyrelsen ikke har været opmærksom på, at den gamle Åben Dør-ordning var formuleret på en måde, der gjorde det muligt for private aktører også at bruge den til at ansøge om endog meget store projekter langt fra kysten.

Det kom derfor bag på styrelsen, da den op til deadline for ordningens udfasning modtog et stort antal ansøgninger fra private aktører, der ønskede at etablere meget store VE-projekter på over 1 GW ude midt på havet.

Styrelsen spurgte uformelt kammeradvokaten, om den kunne afvise at forholde sig til ansøgningerne på de store projekter med henvisning til, at ordningen ikke var beregnet dertil.

Svaret var nej.

Flere af ansøgningerne var signeret af investeringsselskabet Copenhagen Infrastructure Partners, der midt i juni bad Energistyrelsen om tilladelse til at lave forundersøgelser på bl.a. to havvindmølleparker med sammenlagt præcis samme kapacitet, som Energiø Bornholm er planlagt til at skulle have.

At projekterne ligger så tæt, er en stor udfordring.

Udfordringen består i, at disse vindmølleprojekter vil være koblet til samme priszoner og dermed presse elprisen yderligere ned. Dette kan være positivt for samfundsøkonomien, da forbrugerne får en lavere elpris. Men det har også en bagside ved at reducere den indtjening, som staten havde håbet på at kunne opnå med Energiø Bornholm.

Det fald i elpris har CIP og nu også Ørsted som partner kunnet tage højde for i deres business cases for to fælles havvindprojekter nær energiøen, som de to samarbejdspartnere hele tiden har været klar over, ville blive etableret.

Staten har derimod først fået kendskab til CIP's og Ørsteds to fælles projekter længe efter, at de havde bokset med at få energiøens økonomi til at gå nogenlunde op. Øens noget tvivlsomme business case risikerer at blive yderligere forringet af de to store, private projekter, som pludselig kom dumpende ned fra himlen.

Ingeniøren er det første medie, der bragte den problematik til torvs i artiklen nu smuldrer økonomien bag Energiø Bornholm. Som reaktion på historien udtalte Michael Hannibal, partner i CIP, efterfølgende til Energiwatch, at det aldrig har været tanken at føre de 3 GW ind i elnettet.
Han pegede på, at de ansøgte projekter skulle bruges til at fremstille brint via Power-to-X.

Men hvis det var rigtigt, ville CIP i sine ansøgninger til projekterne i Bornholm Bassin Syd- og Øst næppe have brugt så meget plads på at diskutere deres projekters mulige tilslutningspunkter til elnettet.

Usikkerhed for energiøens vindmølleparker
Én af forudsætningerne for, at energiøen fik en fornuftig business case, var, at energiøen ville komme til at ligge for sig selv i området med en deraf følgende høj elpris.

Men den forudsætning er ikke opfyldt, hvis der etableres to private projekter nær ved, som presser elprisen ned.

Den lave elpris gør det nemlig mindre attraktivt for private aktører at byde på Energiø Bornholms havvindprojekter.

Den vil sandsynligvis få byderne til at komme med et lavere bud, end hvad de ellers havde gjort. Dermed er det mindre sandsynligt, at staten kan få en indtægt på Energiø Bornholm, som de fik med Thor Vindmøllepark, hvor byderne af sig selv tilbød af betale 2,5 mia. kroner bare for at være med i budrunden.

Sandsynligheden bliver yderligere minimeret af, at byderne forventeligt skal betales en afgift for at tilslutte sig Energiø Bornholm.

Samlet set kommer det til at betyde, at Energiø Bornholms projektøkonomi bliver forringet. Og det kan medføre, at vi igen står i en situation, hvor staten bliver nødt til at give tilskud til havvind, nemlig til den, som specifikt skal tilsluttes energiøen.

Spørgsmålet er, om det er en god løsning, når markedsaktørerne ellers ser ud til at være villige til at bygge på markedsvilkår uden støttekroner.

Energistyrelsen jagter optimal støttemodel
CIP og Ørsteds projekter nær Bornholm er ikke de eneste, der kommer til at udfordre statens planer om at tjene penge på havvind.

Den kan opstå alle de steder, hvor private aktører aktuelt forsøger at kile projekter ind mellem de statslige via Åben Dør-ordningen.

Energistyrelsen er i fuld gang med at vurdere i alt seks ansøgninger til sammenlagt 8,5 GW ekstra havvind, som staten ikke har regnet med.

Hvis de lever op til kravene for Åben Dør-ordningen er Energistyrelsen nødt til at godkende dem. Og så kan også disse gratis tildelte Åben Dør-projekter ikke alene underminere statens mulighed for at tjene penge på havvind på fremtidige statslige udbud, men også ødelægge dens planlægning af selve udbygningen.

Selv om statens ambitioner om at tjene penge på den måde risikerer at komme til at spænde ben for udbygningen, er staten stadig fast besluttet på at ville tjene penge på havvind. Men den er fortsat meget i tvivl om, hvordan den konkret skal gøre det.

Duften af en god indtjening på havvind har fået ministeriet til at bede sin styrelse om at opspore og udvikle nye modeller for, hvordan den bedst muligt kan sælge el fra havvind.

Energistyrelsen arbejder lige nu ihærdigt på at spore sig ind på en model.

Mange forslag kunne være i spil: Én vej at gå kunne måske være at sælge områderne for milliardbeløb for fremadrettet at få leveret el derfra til en ønsket pris.

En anden vej er, at staten får én øre per produceret kWh fra den private aktør, der har vundet et udbud i et givet område. Og så er der selvfølgelig også den mulighed helt at droppe idéen om at tjene noget.

Stram op
At private aktører og staten falder over hinanden i kampen om at skaffe sig mest mulig plads til at etablere havvind skyldes ikke kun, at staten har øjnet en klækkelig indtjeningsmulighed.

Det er også et tegn på, at lovgivningen ikke regulerer området godt nok.

Klima-, Energi- og Forsyningsministeriet kan f.eks. spørge sig selv, om det nu også har implementeret den delegerede retsakt for EU-Kommissionens VE-direktiv efter hensigten, da den stiller krav om, at en stigning i elbehovet altid skal ske ved hjælp af ny, støttefri grøn strøm.

Hvis den retsakt virkelig var implementeret herhjemme, ville det næppe være muligt for staten at holde hånden under sin Energiø Bornholm, når ministeriets beregninger viser, at den næppe bliver rentabel og kun kan holdes i live med statsstøtte.

Blev den retsakt håndhævet i Danmark, ville man vel ikke kunne komme ud i en situation, hvor store havvindmølleparker bliver anlagt så tæt, at den ene park æder den andens fortjeneste.",
,2022-11-17 00:00:00,Transformerstation på Sjælland udløser protester: Området er et beskyttet grundvandsreservoir,Ingeniøren,Link,"Omformeranlægget er knudepunkt for grøn vindenergi, der via kabler fra Energiø Bornholm skal fordeles ud til de sjællandske hjem.

Når de enorme mængder strøm fra Energiø Bornholm fra 2030 skal transporteres til Sjælland, skal kablerne gå i land og ende ved en transformerstation.

Anlægget skal bl.a. inkludere en 25 meter høj bygning, et 400 kV GIS-anlæg og såkaldte 'sivesøer'. Anlæggets byggeri vil fylde 18 hektar, og tilsammen vil området omfatte omkring 60 hektar land.

Og så skal det bygges ved landsbyen Solhøj i Høje-Taastrup Kommune.

Men Energinet kunne stort set ikke have valgt en værre placering, mener Hofor, hovedstadens forsyningsselskab.

Området er nemlig et beskyttet drikkevandsområde: Mere end syv millioner kubikmeter vand pumpes hvert år op af kildepladserne i området.

I et brev kritiserer Hofors konstituerede forsyningsdirektør Brian Hansen Energinet for ikke at have forholdt sig tilstrækkeligt til drikkevandsinteresserne:

»Transformerstationer har historisk været kilder til forurening af jord og grundvand, og en stor station af en type, der ikke tidligere er afprøvet i Danmark, bør som udgangspunkt ikke placeres i et område med drikkevandsinteresser,« begrunder han bekymringen.

»En placering af Energinets nye anlæg i området vil være i konflikt med eksisterende og uerstattelig infrastruktur,« skriver Hofor i brevet, og opfordrer Energinet til at undersøge alternative placeringer for transformerstationen.

Energinet afviser dog kritikken.

»Vores anlæg forurener ikke. Der vil være foranstaltninger, der afskærer anlægget fra grundvandet, så selv hvis der skulle ske et uheld, vil det ikke slippe ud. Vi har allerede andre transformerstationer i områder med drikkevandsinteresser, og der er ikke påvist en forurening,« siger Marian Kaagh, vicedirektør for eltransmission i Energinet, og understreger, at de er ved at indgå en dialog med Hofor.

Lokale føler sig tromlet
Energinet valgte placeringen ved Solhøj bl.a. på grund af dets nærhed til de eksisterende højspændingsledninger, og fordi det 700 hektar store område giver plads til fremtidige udvidelser af anlægget, uden at overskride støjgrænserne i forhold til naboerne.

De alternative placeringer ved Hove og Avedøre blev fravalgt primært på grund af manglende plads, fremgår af et notat fra Energinet.

Men udvælgelsen af området er foregået på de ‘forkerte præmisser’, mener borgmestrene i de to kommuner Høje-Taastrup og Ishøj, Merete Amdisen (A) og Michael Ziegler (K), der sidenhen er blevet midlertidigt afløst af Kurt Scheelsbeck (K) grundet sygdom.

Den 1. oktober modtog de et brev fra indenrigs- og boligminister Christian Rabjerg Madsen, hvor han udtrykker ønske om at lave et landsplandirektiv for projektet, der kan trumfe kommunernes egen planlægning.

Det fik de to borgmestre til at råbe op om processen i et samlet brev.

»Med udgangspunkt i en teknokratisk-økonomisk analyse har Energinet bedt os sætte gang i en kommunal planlægning, der baner vejen for projektet uden reel borgerinddragelse.«

Her kritiserer de bl.a. beslutningen om at placere anlægget i det åbne land frem for et eksisterende industriområde, og kalder hele processen for en 'statslig skueproces'.

Samme opfattelse lader naboerne til at have:

Til et borgermøde den 7. november stimlede folk sammen i en fyldt gymnastiksal og rettede adskillige kritikpunkter og vrede tilråb mod Energinet, ifølge Sjællandske Medier.

Byrådsmedlem i Ishøj Ole Beckmann (V) kalder projektet »galimatias,« og stiller sig skeptisk overfor, hvor meget Energinet egentlig har gennemtænkt projektet før placeringen er blevet valgt.

»Jeg synes i bund og grund, at der er tale om hastværk i sagsbehandlingen, og at der mangler at blive tænkt i helheder. Der er tale om et af Danmarks største grundvandsreservoirer og et område med naturhistoriske værdier. Og de har slet ikke undersøgt adgangsforholdene ude i området: Lige nu er der kun nogle få smalle landsbyveje, som begrænser tilkørselsforholdene. Så de vil nok skulle bygge nye veje, og hvordan vil de så påvirke miljøet?«

Han frygter også for, at myndighederne ikke har tænkt den sikkerhedspolitiske situation ind i vurderingen: Om man vil kunne forhindre en grundvandsforurening i tilfælde af sabotage.

Energinet maner til ro
Ole Beckmann og flere andre interessenter har også udtrykt bekymring om et muligt Power-to-X anlæg, da det fremgik af en intern præsentation mellem Ishøj Kommune og Energinet, at transformerstationen i fremtiden muligvis kan kobles til sådan et.

Men ifølge Marian Kaagh er der heller ikke her noget at være bange for, da et Power-to-X-anlæg ikke behøver blive placeret i samme område som transformerstationen. Selv hvis det skulle komme på tale, vil det kræve en ny tilladelse fra kommunen og en separat miljøvurdering, forklarer hun.

Marian Kaagh forsikrer om, at processen vil forløbe helt efter bogen, og skulle der vise sig at være en fare for miljøet, vil Energinet tage processen derfra.

»Miljøministeriet skal jo udarbejde en miljøvurdering af projektet, og der vil alle de her overvejelser blive belyst.«

Indtil den 5. december kan alle indgive høringssvar, som skal behandles i projektets miljøkonsekvensrapport. Ud fra den skal Miljøstyrelsen udarbejde en miljøvurdering, og dermed fastslå, om transformerstationen er foreneligt med grundvandsinteresserne. Det skal efter planen munde ud i en mijøtilladelse i slutningen af 2024.

Fra 2030 skal Energiø Bornholm stå færdig og levere 3 gigawatt til det danske og internationale elnet.",
,2022-11-17 00:00:00,Han er kemiingeniør og står i spidsen for Danmarks største anlægsprojekt,Ingeniøren,Link,"Morten Hesselager Pedersen har arbejdet som specialist i en stor del af sin karriere. Nu styrer han et anlægsbyggeri for milliarder.

Morten Hesselager Pedersen har dét, han selv kalder for en hardcore teknisk baggrund: kemiingeniør med mange års ansættelse i diverse operationelle ingeniørroller i Mærsk Olie og Gas og TotalEnergies.

Derfor er det bemærkelsesværdigt, at han sidste år takkede ja til at stå i spidsen for Vindø-projektet – Danmarks hidtil største anlægsprojekt til et svimlende stort millardbeløb – hvor han skal etablere samarbejder med henblik på at afgive et konkurrencedygtigt og derfor vindende bud til Energistyrelsen på Energiø Nordsøen.

Som vice president ved Vindø- konsortiet i regi af investeringsselskabet Copenhagen Infrastructure Partners (CIP) bestrider han dermed en langt mere økonomibaseret lederrolle, end han før har haft.

Selv kan han sagtens få øje på den røde tråd:

»De første ti år i min karriere varetog jeg primært tekniske funktioner. Men i 2012 blev jeg som projektleder for Mærsk Olie og Gas kastet ind i forhandlinger med Qatars nationale oliefirma om kommercielle vilkår for et stort udviklingsprojekt,« siger Morten Hesselager Pedersen.

Det banede vejen for, at han kunne bevæge sig ind i et arbejdsfelt, hvor han både kunne bruge sin tekniske kunnen og sine erfaringer med den kommercielle verden.

I 2016 blev han ansat som leder af genopbygningen af Danmarks største naturgasfelt, Tyrafeltet, hvor han blandt mange andre opgaver var involveret i forhandlinger med den danske regering.

Først og fremmest generalist
Det, der går igen i de lederjob, Morten Hesselager Pedersen har bestredet, er rollen som integrator.

Den går ud på at bruge kommercielle og tekniske omstændigheder til at danne et samlet risikobillede af projektet og omsætte det til en balanceret kommerciel vurdering.

»For at være i stand til at integrere har jeg brug for en basisforståelse i de enkelte byggeklodser, der ligger til grund for en kommende energiø. Her trækker jeg selvfølgelig på dygtige rådgivere, som omfatter specialister inden for både tekniske og kommercielle domæner,« siger Morten Hesselager Pedersen.

Integratorrollen passer godt til ham. Det synes han i hvert fald selv, da han altid har haft en tendens til som en ægte generalist at gå efter at forstå de overordnede princip­per frem for at grave sig ned i de allermest snævre og tekniske problemstillinger.

»Selvom jeg det første årti af min karriere arbejdede mig hen imod en specialistrolle, vidste jeg dog, at jeg aldrig ville komme til at bevæge mig dybt, dybt ned i et specifikt emne, men i højere grad ville være jack of all trades, master of none,« som han siger.

»Da jeg forlod specialistsporet i 2012, hvor jeg hovedkulds kastede mig ind i min første lederrolle og fik et integreret team på 100 mennesker, blev det klart for mig, at det var det, jeg gerne ville: at tilføre værdi ved at etablere et miljø, hvor folk trives og arbejder godt sammen. Derfra har jeg egentlig bare bestridt større og større lederroller.«

Ud over stærke kompetencer inden for økonomi, teknik og projektledelse, i forhold til hvordan man forstår det overordnede risikobillede, kalder hans aktuelle opgave også på evnen til at kunne fastsætte og overholde både tidsplaner og budget – for ikke at glemme særdeles gode kommunikationsevner.

Derfor har han også taget en stribe kurser i projektledelse og kommunikation på Stanford University. Det ændrer dog ikke ved, at han selv oplever, at erfaringerne fra det virkelige liv er det, der tæller mest for at kunne løfte opgaven.

To job på hånden
Første gang han blev decideret usikker på, hvad han skulle, var i 1996, da han var ved at lægge sidste hånd på sit speciale som kemiingeniør.

Derfor søgte han tre vidt forskellige job. Han fik tilbudt to: det ene som kemiingeniør i House of Prince, det andet som wellsite-ingeniør hos Mærsk Olie og Gas. Han tøvede ikke et sekund: Det blev Mærsk.

»Én af de ting, der tiltalte mig ved olie- og gasbranchen var dens store faglige dygtighed på den tekniske såvel som den kommercielle front. Jeg var altid omgivet af meget kompetente mennesker,« siger Morten Hesselager Pedersen og fortsætter:

»Derudover gav branchen mig en mulighed for at arbejde med virkelig store projekter, hvor nøglen til succes ikke alene har været et stærkt teknisk fundament, men også evnen til at arbejde og kommunikere på tværs af mange snitflader og tekniske discipliner. Her kan projekter af denne karakter jo bare noget, som mindre projekter ikke kan.«

Mod et fælles mål
Den ultimative ledelsesopgave er set fra Morten Hesselager Pedersens stol at få alle de mange mennesker tilknyttet projektet til at ville gå mod et fælles mål.

»Det resultat, jeg er mest stolt af, er de mange varme opkald og beskeder, jeg fik, da jeg forlod jobbet som leder af Tyra-genopbygningen – opkald fra ansatte, der udtrykte oprigtig stolthed og glæde over at have været med,« siger han:

»Folk spurgte mig igen og igen: Morten, nu har du brugt seks år på det her, hvorfor i alverden gør du det ikke færdigt? Og det er der gode og meget personlige grunde til som f.eks., at jeg havde brug for at udfordre mig selv på nye måder, arbejde i et nyt miljø og i det hele taget blive presset ud af min komfortzone, hvilket er en vigtig drivkraft i mit liv.«

Og muligheden for at blive chef for etableringen af Danmarks største anlægsprojekt, som tilmed talte direkte ind i den grønne dagsorden, var for fristende.

Han slog til.

»Vindø-projektet er ikke alene gearet til at levere en betydelig del af den enorme mængde grøn strøm, som Danmark får behov for de kommende år. Øens placering er også optimal i forhold til at kunne eksportere el til udlandet. Men det afhænger af, om vi lykkes med at komme i mål med konstruktionen. Jeg skal gøre mit til det,« siger han.",
,2022-11-29 00:00:00,Energiø Bornholm: Gevinst for milliarder ved at udvide med kabel til Tyskland,Ingeniøren,Link,"Energinet har udarbejdet en ny businesscase for energiøens infrastruktur.

Den danske stat kan hente 25 milliarder kroner ved at forbinde den kommende Energiø Bornholm til det danske elnet.

Forbindes energiøen desuden med det tyske elnet, opnår man en yderligere gevinst på omkring 20 milliarder kroner - altså næsten en fordobling.

Det fremgår af en ny business case fra Energinet.

Business casen vurderer den samfundsøkonomiske værdi af den elinfrastruktur, som gør det muligt at forbinde strømmen fra Energiø Bornholm med elmarkeder i ét eller flere lande. Den forholder sig til alle konsekvenser i samfundet, dvs. ikke kun udgifter til etableringen og driften af elinfrastrukturen, men også til gevinster for f.eks. industrien og klimaet.

Ikke overrasket over mergevinsten
Hanne Storm Edlefsen, direktør for Energinets arbejde med energiøer, pointerer, at business casen basalt set svarer på to spørgsmål:

Hvad koster elinfrastrukturen i to scenarier, og i hvilken er der bedst samfundsøkonomi under forudsætning af, at der er etableret 3 GW havvind, som skal transmitteres via elinfrastrukturen.

På den måde bliver Energinets business case en et slags 'proof of concept' for netop energiøer med hybride elforbindelser til mere end et land, påpeger hun.

Hun glæder sig over, at etableringen af elinfrastrukturen giver sorte tal på bundlinjen selv om man nøjes med at koble energiøen til det danske net. Men hun bider også mærke i, at der er mere at hente ved også at forbinde energiøen til det tyske med et selvstændigt kabel.
»Business casen viser klare økonomiske og klimamæssige fordele i energiøer, som på én gang muliggør storskala havvind og forbinder flere landes elnet med hinanden,« siger Hanne Storm Edlefsen.

Hele ideen med energiøer er vel, at man netop kan sende strøm hen hvor der er mest brug for den eller hvor prisen er højest. Så det er vel ikke i sig selv så overraskende at en opkobling til flere lande er et bedre projekt. Men 20 mia. er umiddelbart et stort tal i mergevinst. Er I overraskede over det store beløb?

»Nej, det overrasker ikke hverken mig eller Energinet - men derfor er det nu meget nyttigt og helt nødvendigt for at opfylde governance (regler og retningslinjer, red.) at have analyser og beregninger, der fortæller noget om, hvor god samfundsøkonomien er,« siger Hanne Storm Edlefsen.

Hun understreger, at der er betydelige usikkerheder i beregningerne.

Der er således forskel på, hvor meget bedre den dansk-tyske løsning er, alt efter hvilket scenarie for energiudviklingen i Danmark og Europa, man lægger til grund.

I alle de scenarier, Energinet har vurderet, er den dansk-tyske løsning dog klart den bedste.

Business casen omfatter kun anlægsdelen
Hanne Storm Edlefsen gør opmærksom på, at Energinets business case ikke besvarer spørgsmål om Energiø Bornholms samlede rentabilitet. Den omfatter kun anlægsinvesteringen, de omkostninger og indtægter, der kan knyttes til elinfrastrukturen, som skal bruges til at transportere strømmen. Omkostninger til opførelse af havmølleparkerne er ikke medregnet.

Det skyldes, at Energinet kun har ansvar for at anlægge og drive den elinfrastruktur i form af kabler og anlæg, der bliver selve hjertet af Energiø Bornholm. Den driver ikke vindmølleparkerne.

Business casen for selve anlægsinvesteringen har røde tal på bundlinjen, som Ingeniøren flere gange har omtalt.

Regeringen regner ikke længere med, at Energiø Bornholm bliver rentabel.

Det mest sandsynlige scenarie er, at det vil udløse et projektøkonomisk underskud på 10 mia. kroner.

Selvsamme business case viser, at den isolerede klimaeffekt af selve elinfrastrukturen ved Energiø Bornholm er størst på europæisk plan med en årlig C02-reduktion fra elproduktion på godt tre millioner tons i Europa i 2040.

Det får Energinet til at konkludere, at Energiø Bornholm bidrager til at gøre Europa grønnere.",
,2022-12-01 00:00:00,Elnettet om igen: Den grønne omstillings skjulte udfordring,Ingeniøren,Link,"Der skal bygges nyt, udskiftes gammelt og ændres i den måde, vi i over 100 år har udbygget vores elnet på.

Gammelt og nedslidt

De færreste ønsker at få det prædikat hæftet på sig.

Men det er ikke desto mindre det, som det danske elnet gang på gang må lægge ryg til.

Det kunne måske have været til at leve med, hvis vi stadig befandt os i den gamle verden, hvor store centrale kraftværker sad som edderkopper i et solidt forgrenet netværk og leverede el til store og små forbrugere i byer og på landet.

Elforbruget dikterede, hvornår der var brug for ny kapacitet i elnettet.

Det kunne for eksempel være en højspændingsforbindelse – eller et nedgravet kabel – for at forstærke forsyningen af en landsdel eller et dedikeret kabel til et nyt industri­område i en by.

Pointen var, at el­selskaberne først skulle reagere, når behovet opstod.

Men hele den elektriske infrastruktur har over de sidste 5-10 år forandret sig, og i stedet har vi nu i mange af årets timer vendt rundt på leveringen, så det ikke længere er centrale kraftværker, der står for den primære elforsyning, men havvindmølleparker, solceller og udlandsforbindelser.

Hvis ikke fjernvarmen kræver et solidt træk en kold vinterdag, er de store kraftværkers rolle på få årtier blevet decimeret.

I stedet er der fokus på at få opladet elbiler og sendt energi til nye varmepumper samt at sikre, at alle de nye producerende anlæg kan komme af med energien, når vinden blæser og solen skinner.

Men mulighederne i det danske elnet er ikke ligeligt fordelt i forhold til geo­grafi, og i flere tilfælde har det fået energiske solcelleentreprenører til at rive sig i håret over udsigterne til, at tilslutning af en ny solcellepark ligger 4-6 år ude i fremtiden.

Rådgivningsvirksomheden Rambøll udsendte i foråret 2021 en rapport bestilt af brancheorganisationen Wind Denmark (der nu er en del af brancheorganisationen Green Power Denmark), hvori de beregnede, at med den forventede stigning i elforbruget frem mod 2040 vil der blive brug for investeringer i nettilslutninger af vind og sol plus andre nødvendige ændringer i elnettet på 42,2 milliarder kroner.

Oven i det kommer et næsten lige så stort beløb til tilslutning af energiøer og nye udlandsforbindelser, så den samlede regning rammer 80 milliarder kroner.

Det er store tal, der naturligvis skal fordeles ud over langt flere forbrugte kWh end i dag. Tallet kan ligefrem vise sig at bliver i underkanten, da der siden er kommet nye planlægningstal fra Energistyrelsen, der blandt andet indbefatter PtX-anlæg på land med en samlet effekt på op til 4,9 GW, som alle også skal have elforsyning tilsluttet.

Tro på det!
‘If you build it, they will come’ – den klassiske replik stammer godt nok fra en film om, at store udfordringer ikke skal stå i vejen for at gøre noget i den virkelige verden.

Eller sagt på en anden måde: hvis man blot tror på det og bygger det (i filmens tilfælde et baseballstadion midt i en majsmark), så skal der nok også komme nogen og bruge det.

Så hvorfor kan vi ikke gøre det samme med det føromtalte ‘gamle og nedslidte’ distributions- og transmissionsnet? Altså forstærke det og udbygge det, så det er klar, når en ny ejer af en solcellepark ønsker at få den koblet på, eller når hele villavejen vælger at få elbiler og varmepumper på samme tid?

Konkret kunne Energinet have bygget et par 132 kV-forbindelser mellem Sjælland og Lolland, så de MW-store solcelleparker, der længe har været på tegnebrættet, var blevet tilsluttet det centrale transmissionsnet. Nu må de vente flere år, og måske når parkerne at blive droppet inden da.

Svaret på den manglende fremtidssikring skal findes i den gamle verdens forudsigelighed. For både Energinet og de lokale elselskaber har i årevis kæmpet med, at de ifølge lovgivningen først måtte investere, når der var et konkret behov for at udvide elnettet – først og fremmest et øget forbrug.

Den begrænsning er blevet lettet lidt med aftalen om udbygning med fremtidssikret elinfrastruktur fra juni 2021, som gør, at netselskaberne kan tillade sig at være lidt mere på forkant med investeringerne end hidtil.

Men aftalen er endnu ikke implementeret, og fra både offentlige og private selskaber lyder det samstemmende, at det haster med at få formalia på plads, så VE-projekterne kan komme i gang.

Klimarådet har tidligere sagt, at »det bør være en politisk topprioritet, at elnettet ikke udgør en barriere for yderligere udbygning med vedvarende energi«, og Green Power Denmark og Energinet har i fællesskab foreslået, at der udpeges zoner rundtomkring i Danmark, hvor det er muligt hurtigt at forstærke elnettet, så solceller og vindmøller hurtigere kan blive koblet på nettet.

For hvis vi i 2030 ikke har et elnet, der kan håndtere et elforbrug, der næsten er dobbelt så stort som nu, og de mange VE-anlæg, der er med i de politiske planer, kan vi risikere at skulle skyde en hvid pind efter at nå klimamålene.",
,2022-12-03 00:00:00,Ingeniøren til borgermøde: Energinet møder talstærkt op til skeptiske transformer-naboer,Ingeniøren,Link,"20 medarbejdere fra Energinet i dialog med Høje-Taastrup-borgerne om en 18 hektar stor transformerstation, der skal bygges i deres baghave.

»Det er en ommer!« råber en mand, der har rejst sig op, som afslutning på en mindre svada rettet mod scenen.

Salen svarer med en klapsalve.

Der er dog også mere positivt stemte mennesker til stede blandt de næsten 200 borgere, der er mødt op i mødesalen på Zleep Hotel i Høje Taastrup.

Energinet holder borgermøde en onsdag i november.

Anledningen er den indledende miljøkonsekvensrapport om en transformerstation , som er i høring indtil den 5. december.

Et anlæg på 18 hektar skal forbinde Energiø Bornholm med Sjælland.

Står det til bygherren, Energinet, skal det ligge på et markområde tæt på landsbyen Solhøj i Høje-Taastrup Kommune, og inklusiv lagerbygninger, træer og kunstige søer vil det fylde 60 hektar.

Derfor er Energinet troppet op med intet mindre end 20 repræsentanter og tre medarbejdere fra Energistyrelsen og to fra Miljøstyrelsen.",
,2022-12-20 00:00:00,Med 300 millioner kroner i ryggen: Pionercenter skal frigøre PtX af sjældne metaller,Ingeniøren,Link,"Ifølge ny centerleder hviler den globale, grønne omstilling på, at der findes nye, alternative materialer til Power-to-X-processen.

Nutidens elektrokemiske elektrolyseprocesser er ofte baseret på de sjældne metaller platin og iridium, der risikerer at skabe en flaskehals for en global udrulning af Power-to-X (PtX).

Der er med andre ord brug for alternative materialer, hvis teknologien skal udbredes kloden rundt til terawatt-skala.

De alternativer vil være centrum for det spritnye forskningscenter CAPeX, der bliver præsenteret på en reception i dag på DTU.

Der er tale om et af Danmarks Grundforskningsfonds såkaldte pionercentre, der med en samlet bevilling på 300 millioner kroner skal accelerere udviklingen af nye materialer til PtX-processer som eksempelvis alternativer til nutidens brug af platinmetaller i katalysatorer.

»Materialer som iridium, platin og ruthenium er ikke skalerbare til de globale udfordringer, vi står overfor. Derfor vil vi på centret afsøge mere bæredygtige og skalerbare materialer,« siger Tejs Vegge, professor på DTU Energy og nyudnævnt leder af CAPeX.

»Det dur ikke, at vi finder verdens bedste løsninger inden for PtX, hvis de kun kan skaleres til at levere bæredygtige flybrændstoffer til dig og mig.«

Fremtidens PtX-eksperter
Som to af Tejs Vegges forskerkolleger fra DTU har peget på i en kommentar i Nature Energy for tre år siden, vil en skalering til en global elektrolysekapacitet på en TW kræve mellem 100 og 8.000 ton iridium afhængig af valg af elektrolyseteknologi.

Til sammenligning så udvindes der 10 ton årligt.

Af samme grund var Nature-kommentaren også en klar opfordring til fagfæller verden over om at sætte ind på forskningen i alternative PtX-materialer.

»Der er tale om udfordringer, som ikke kan løses af en enkelt forsker, gruppe eller universitet, men kræver helt nye måder at samarbejde på,« som Tejs Vegge siger.

Med CAPeX vil et bredt udsnit af disse internationale eksperter i materialeforskning og PtX-processer samle deres viden.

Derfor er det også oplagt, at centret fysisk skal være forankret på DTU på en hel etage i den kommende og nyetablerede bygning Climate Challenge Laboratory, som i sig selv samler forskning på tværs af computer-simuleringer, testbænke og syntese- og analysefaciliteter til materialeforskning.

Herfra vil CAPeX sprede sine aktiviteter ud til fire andre danske og tre udenlandske samarbejdsuniversiteter og forskere inden for alt fra machine learning og kemisk syntese til robotter og generelle PtX-processer.

Og så har Aalborg Universitet som centrets medvært særlige faciliteter indenfor brint-produktion, pålidelig effektelektronik og robot-teknologi, der vil blive udnyttet med professor Frede Blaabjerg fra AAU Energi i spidsen.

»Vi har meget stort fokus på at uddanne fremtidens eksperter eller ‘power-to-Xperts'. Af samme grund forventer vi at kunne uddanne 50-60 Ph.d.er og tilsvarende antal postdocs i løbet af centrets 13 års levetid,« siger Tejs Vegge og forklarer, hvordan der eksempelvis skal udarbejdes fellowshipprogrammer på samarbejdsuniversiteterne Stanford University, University of Toronto og Utrecht University.

Ikke slås tilbage i PtX-ludo
Når der skal samles eksperter inden for vidt forskellige forskningsfelter, skyldes det, at centret ifølge Tejs Vegge vil lægge vægt på metoderne til at udvikle nye materialer.

Han forklarer, hvordan materialeudviklingen i dag skal gennem mange og langvarige procestrin, fra én gruppe opdager et nyt materiale i laboratoriet, som en anden gruppe så efterprøver og dokumenterer, til én tredje gruppe skal eftervise opskalering.

Nogle gange med fejlslagne trin undervejs, så udviklingen må starte forfra på lab-niveau.

I CAPeX vil man gå anderledes til det, så man kan undgå, at det tager 20 år fra forståelse til kommercialisering af et nyt PtX-materiale eller -device.

»Vi skal blandt andet lave en materiale-accelerationsplatform, hvor alle dele af en udviklingsproces skal kunne udveksle data med hinanden på sømløs vis,« siger Tejs Vegge.

Det betyder, at man eksempelvis kan tage resultaterne fra materiale-simuleringer og bruge modellernes output til at styre en autonom synteserobot, der kan stå i et helt andet
laboratorie, til at producere materialet, som sidenhen kan testes og analyseres automatisk ved hjælp af kunstig intelligens.

På den vis kan man ændre samtidig på materialesammensætningen og på betingelser som temperatur og tryk og sætte nye parallelle forsøg og simuleringer over.

»Vi vil udvikle en måde til at undgå sekventielle PtX-ludo, hvor man følger den samme vej, men hele tiden kan blive slået tilbage,« siger Tejs Vegge.

Digital kobling fra atom til energiø
For at sikre at alle dele af udviklingsprocessen taler sammen, skal platformen blandt andet inkludere en avanceret digital tvilling, der kan følge materialer helt fra laboratorie- til anvendelsesskala. Herunder at undersøge, hvordan den bedst styres af blandt andet effektelektronikken.

»Vi får koblet en digital tvilling på hele processen. Helt ned på atomar niveau, men også på systemniveau. Hvordan udnytter vi bedst energien fra sol og vind på fremtidens energiøer med givne materialer,« siger Tejs Vegge.

Netop den del af CAPeX er med-leder af centret AAU-professor Frede Blaabjerg ekspert i.

Ved hjælp af digitale tvillinger vil man på centret kunne designe, teste og analysere nye materialer, elektrolyseceller og hele PtX-systemer i et computersimuleret, virtuelt univers, inden de fremstilles.

I sidste ende vil centret forhåbentlig kunne byde ind med både optimerede og mere bæredygtige, skalérbare PtX-processer, der kan bruges til alt fra flydende brændstoffer og avancerede kemikalier til plast, medicin eller proteiner til supplering af fødevarer.

Centret åbner efter planen i løbet af foråret, men præsenteres altså officielt til en reception på DTU i dag.",
,2022-12-31 00:00:00,"På vej mod 2023: Enkelte tiltag, men ingen plan for cirkulær økonomi i regeringsgrundlaget","Ingeniøren
Blogindlæg: Michael Søgaard Jørgensen",Link,"Regeringsgrundlaget for den nye SVM-regering fylder mere end 50 sider, og miljøområdet har et særskilt kapitel ”Ambitiøs klimahandling”. Klimapåvirkning er således det miljøaspekt, der fylder relativt mest i grundlaget med fokus på planer for mere vedvarende energi og på energiens anvendelse til transport og i boliger. Desuden er der fokus på reduktion af landbrugets klimabelastning.

Regeringsgrundlaget indeholder ikke en plan for cirkulær økonomi. Ordet ”genanvendelse” er nævnt en enkelt gang i regeringsgrundlaget, mens hverken ordene ”cirkulær økonomi”, ”affald”, ”produktlevetid” eller ”design” er nævnt.

Den manglende plan for cirkulær økonomi er skuffende, når cirkulær økonomi er et område med stor opmærksomhed i EU’s miljøregulering, og der er en klar sammenhæng mellem ressourceforbrug og klimabelastning. Samtidig mangler Danmarks nationale handlingsplan for cirkulær økonomi substans inden for især affaldsforebyggelse og produktlevetid, således at regeringsgrundlaget burde have indeholdt planer for en mere ambitiøs forebyggende dansk indsats inden for cirkulær økonomi.

Mulige koblinger til cirkulær økonomi i regeringsgrundlaget
Selvom regeringsgrundlaget ikke indeholder en plan for cirkulær økonomi, er der tiltag i regeringsgrundlaget, som aktører inden for cirkulær økonomi kan anvende til at rejse diskussioner om hvordan den danske indsats for cirkulær økonomi kan gøres mere ambitiøs. I det følgende diskuteres følgende planer fra regeringsgrundlaget som del af et fremadrettet blik på cirkulær økonomi i 2023:

Undersøgelse af konsekvenserne af at opsætte et klimamål for dansk forbrug

Genanvendelse af byggematerialer som led i at sikre materialer til energiøer og andre former for byggeri

Investering i erhvervsskolernes udstyr, lærerkompetencer og fokus på arbejdsmarkedets behov, herunder i forhold til den grønne omstilling

Etablering af partnerskabet ’Sammen om klimaet’, der skal understøtte klimahandling på tværs af stat, kommuner og regioner, civilsamfund og erhvervsliv med vægt på det borgerrettede

Disse intentioner i regeringsgrundlaget kan anvendes af andre aktører til at diskutere, hvordan de pågældende tiltag bør udformes, og samtidig holde Regeringen op på disse planer i regeringsgrundlaget.

Til sidst i artiklen vurderes om ønskerne til regeringsgrundlaget inden for cirkulær økonomi fra et tidligere blogindlæg er blevet opfyldt,. Endvidere vurderes den mulige betydning af regeringsgrundlagets hensigter om ”et mere levende og åbent demokrati” i relation til cirkulær økonomi.

Planlagt analyse: Undersøge konsekvenser af et mål for forbrugets klimabelastning
Et spændende tiltag i relation til cirkulær økonomi er regeringsgrundlagets plan om at ”…. undersøge konsekvenserne af at opsætte et mål for CO2e-aftrykket for det danske forbrug.” (s. 29).

Den korte formulering uden nærmere analyse er et eksempel på, at regeringsgrundlaget flere steder indeholder overvejelser og planer præsenteret med en sætning eller to. Disse korte formuleringer kan skyldes, at regeringsgrundlaget er blevet til i dialog mellem mange politiske partier, som hver især har haft nsker til regeringsgrundlaget – både regeringspartierne og partier, der kun deltog i en del af regeringsforhandlingerne.

Når der ikke hidtil har været meget fokus på forbrugets størrelse og produkters levetid i den danske strategi for cirkulær økonomi, vil et mål for klimabelastningen fra det danske forbrug være et skridt fremad. Formuleringen om at ”…. undersøge konsekvenserne af at opsætte et mål for CO2e-aftrykket for det danske forbrug.” er ikke et løfte om at udvikle en strategi for at reducere klimabelastningen fra danskernes forbrug, men er dog en anerkendelse af, at det kunne være relevant at måle hvordan danskernes forbrug påvirker klimaet.

Inspiration fra Klimarådet
Hensigtserklæringen om en analyse kan være inspireret af Klimarådets notat ”Kommentering af Global Strategi 2022. Klimarådets kommentarer til den Globale Strategi i Klimaprogram”, hvor Klimarådet efterlyser, ”at Danmarks forbrugsbaserede klimaaftryk prioriteres højere som en del af den globale strategi, og at der bliver gennemført en mere målrettet indsats for at reducere det.”
Samtidig Klimarådet foreslår, at ”….det undersøges, om der kan udarbejdes et pejlemærke for udviklingen i klimaaftrykket fra forbruget samt eventuelt et pejlemærke for eksporten” til supplering af Danmarks territoriale klimamål.

Nødvendigt med indikatorer for både forbrug og for territoriale udledninger
Det er ikke nævnt i regeringsgrundlaget, at man for at kunne opstille et mål for forbrugets klimabelastning skal udvikle en indikator for forbrugets klimabelastning, men en sådan vil være nødvendig for at kunne følge udviklingen i forbrugets klimaaftryk.

En indikator for forbrugets klimabelastning vil sammen med en national indikator for klimabelastningen inden for landets grænser (dvs. opgjort efter Paris-aftalens regler) give større viden om forskellige aspekter af Danmarks klimabelastning. Det er således ikke et spørgsmål om enten at måle forbrugets klimabelastning eller måle den nationale klimabelastning ud fra reglerne i Paris-aftalen – begge opgørelser er relevante og kan supplere hinanden.

Opgørelsen af forbrugets klimabelastning vil for forbrugerprodukter, der produceres i udlandet, pege på klimabelastning i udlandet, som danske virksomheder og udenlandske virksomheder i Danmark kunne medvirke til at reducere ved at stille krav til deres leverandører. Dermed kan en sådan indikator blandt andet blive et vigtigt værktøj i virksomheders klimastrategi – ikke mindst strategier, der sigter på at forlænge produkters levetider og dermed nedbringe ressourceforbruget og dets klimabelastning ved at forbedre produktkvalitet og forbedre reparationsmuligheder.

Miljøøkonomisk vismand Lars Gårn Hansen i Økonomisk Råd har efter offentliggørelsen af regeringsgrundlaget peget på risikoen for dobbelttælling, hvis både Danmark som forbrugsland og et produktionsland tæller en reduktion af klimabelastningen fra produktionen af et produkt med i opgørelsen af deres klimabelastning .

Dobbelttælling synes dog ikke at være en relevant risiko, da Danmark ikke kan medregne en reduktion i udlandet som følge af reduktion af dansk import eller reduktion af klimabelastningen fra produktionen af importerede produkter i opgørelsen af sin territoriale opgørelse som vedtaget i Paris-aftalen.

Det vil være vigtigt at offentlige myndigheder, virksomheder, forskere, civilsamfundsorganisationer m.fl. analyserer effekten af strategier for at nedbringe klimabelastningen fra danskeres forbrug i retning af et nationalt mål – både fra indenlandsk producerede produkter som fødevarer og fra importerede produkter som eksempelvis elektronik.

Hvis en CO2e-indikator for forbrug suppleres med analyser af sociale, økonomiske og teknologiske ændringer, der er årsag til positive eller negative ændringer i indikatoren, kan sådanne analyser og tilhørende indikatorer skabe et vidensgrundlag for både den danske klimastrategi og den danske strategi for cirkulær økonomi, og for hvordan et mål for forbrugets klimabelastning skal nås.

Udviklingen af strategierne for at reducere klimabelastningen fra forbruget vil kræve demokratiske processer med deltagelse af civilsamfundet og dets organisationer for blandt andet at sikre en socialt retfærdig grøn omstilling, som Fagbevægelsens Hovedorganisation har formuleret som et krav til grøn omstilling på baggrund af en medlemsundersøgelse . Det vil således være vigtigt blandt andet at måle på forskelle i forbruget inden for og mellem forskellige indkomstgrupper som led i at udvikle virkemidler for at opnå et reduceret ressourceforbrug.

Strategier for forskellige forbrugsområder
Regeringsgrundlagets hensigt om at ”nedbringe klimaaftrykket på de offentlige indkøb, herunder også indkøb af transport og opførelse af offentlige bygninger.” (s. 29) kan anvendes til at fremme fokus på det offentlige forbrug og fremme offentlige grønne indkøb, om end cirkulære offentlige indkøb ikke er nævnt i regeringsgrundlaget.

Regeringsgrundlaget nævner desuden, at ”….landbruget og fødevaresektoren [står] over for en ambitiøs omstilling på mange områder” (s. 29) og nævner at blandt andet den plantebaserede produktion skal øges. Jeg ser selv plantebaserede fødevarer som del af en cirkulær økonomi strategi for landbrug og fødevarer, da plantebaserede fødevarer kan ses som del af en ”narrowing”-strategi for produktion af fødevarer, fordi ressourceforbruget ved produktion af plantebaserede fødevarer er væsentligt lavere end for animalske fødevarer. Regeringsgrundlaget relaterer dog ikke plantebaserede fødevarer til cirkulær økonomi.

Planlagt initiativ: Genanvendelse af byggematerialer som del af råstofplanlægning
Som nævnt er ”genanvendelse” nævnt en enkelt gang i regeringsgrundlaget. Genanvendelse nævnes i forbindelse med beskrivelsen af planen for udvikling af en dansk råstofplan for sand og grus for at sikre ”råstoffer til energiøer og byggeriet” (s. 34):

""Regeringen vil tage initiativ til en råstofplan, som understøtter en bæredygtig udvinding af sand og grus samt mere genanvendelse af byggematerialer. Det skal sikres, at vi har tilstrækkelige råstoffer til energiøerne og byggeriet – uden at vi sætter naturen og havnaturen over styr.""

Fokus er her på at indtænke genanvendelse af byggematerialer som led i at reducere forbruget af jomfruelige ressourcer til byggematerialer.

Også forlænget produktlevetid for bygninger er indirekte del af regeringsgrundlaget, idet der i afsnit ”4.6 Øge udbygningen af vedvarende energi og omstilling væk fra fossil opvarmning” kort nævnes renovering af eksisterende bygninger: ”Sikre et stærkt fokus på energieffektivisering af både private hjem, virksomheder og offentlige bygninger” (s.31). Selvom denne målsætning om energieffektivisering af bygninger ikke beskrives som en målsætning, der skal sikre bygninger længere levetid, må det blive en effekt heraf – og dermed kan målsætningen – hvis der sikres flere midler hertil – betyde renovering og dermed levetidsforlængelse af flere bygninger.

Planlagt investering: Erhvervsskolers udstyr, lærerkompetencer og fokus på arbejdsmarkedets behov, herunder grøn omstilling
Regeringen skriver i regeringsgrundlaget, at man ”…vil investere i, at erhvervsskolerne har det rette udstyr, de rette lærerkompetencer og fokus på arbejdsmarkedets behov, herunder i forhold til den grønne omstilling.” (s. 20).
Den foregående regering havde også som målsætning at styrke erhvervsuddannelserne bidrag til grøn omstilling. Det skulle ske ved at etablere tre klimaerhvervsskoler som præsenteret i planen ”Danmark kan mere I”

Forslaget om særskilte klimaerhvervsskoler blev kritiseret fra flere sider og i stedet foreslog blandt andet foreningen Danske Erhvervsskoler og Gymnasier (DEG) , at alle erhvervsskoler og alle erhvervsuddannelser kan og bør bidrage til klimaomstilling.

Regeringsgrundlagets formulering synes at have lyttet til kritikken og ønsket om, at alle erhvervsskoler og alle faglærte uddannelser skal bidrage til klimaomstilling. Regeringsgrundlagets formuleringer om investeringer i erhvervsskolerne blev blandt andet fulgt op af udtalelser fra DEG i pressen, om at planen store investeringer i erhvervsskolerne for at kompensere for de foregående års nedskæringer.

AMU-systemets rolle i klimaomstilling blev også fremhævet af DEG: “Regeringen ønsker et øget fokus på implementeringen af mange af de klimainitiativer, som allerede er vedtaget. Her har vi brug for ikke mindst arbejdsmarkedsuddannelserne (amu), hvor man på 6 uger, kan lave et helt nyt uddannelsestilbud, som kan målrettes præcis der, hvor behovet er.”

Affaldsforebyggende cirkulær økonomi indebærer blandt andet, at kompetencer inden for fejlfinding og reparation af produkter bør spille en central rolle i erhvervsuddannelser. Eksempelvis kan den stigende anvendelse af software til at styre hårde hvidevarer være en udfordring ved reparationer og kan betyde behov for løbende fornyelse af uddannelser og udvikling af nye efteruddannelsesmuligheder.

Planlagt aktivitet: Etablere tværgående partnerskab for accelereret klimahandling
Regeringsgrundlaget lægger vægt på, at der skal ske en hurtigere grøn omstilling i form af omstilling væk fra fossile energiressourcer: ”Det går for langsomt med at gøre Danmark uafhængig af russisk gas og med at udfase andre fossile brændsler. Der skal fart på omstillingen af vores varmeforbrug til grønne varmekilder.” (s. 6).

For at accelerere denne omstilling vil Regeringen blandt andet ”Etablere partnerskabet ’Sammen om klimaet’, der skal understøtte en accelereret klimahandling på tværs af stat, kommuner og regioner, civilsamfund og erhvervsliv med vægt på det borgerrettede.” (s. 32). Partnerskabet indgår som del af regeringsgrundlagets afsnit 4.6 ”Øge udbygningen af vedvarende energi og omstilling væk fra fossil opvarmning”. Regeringsgrundlaget lægger vægt på at finde ud af, hvordan der kan sikres et ”højt tempo i udbygningen af vedvarende energi på land”.

I afsnit 6.1 om et sammenhængende Danmark beskrives endvidere, at Regeringen vil ”Undersøge, hvordan naboer og kommuner bedst får del i økonomiske gevinster ved at lægge jord til vedvarende energi på land. Eksempelvis ved etablering af energifællesskaber eller ved at udvide den nuværende VE-bonusordning.” (s. 42). Det fremgår dog ikke om partnerskabet ”Sammen om klimaet” skal spille en rolle i udviklingen af sådanne omfordelings- og fællesskabsstrategier.

Der er brug for en bredere forståelse af ”klimahandling” end i regeringsgrundlaget. Regeringsgrundlaget kobler således ikke partnerskabet om klimahandling til cirkulær økonomi – dvs. til ressourceforbrugets størrelse og dets klimabelastning. Der kunne være brug for netop et sådant partnerskab til at udvikle koncepter og rammer for etablering af nationale og lokale initiativer inden for cirkulær økonomi – f.eks. deleøkonomiske fællesskaber og reparationsinitiativer baseret på frivillige eller som socialøkonomiske virksomheder.

Blev ønskerne til regeringsgrundlaget opfyldt?
I det følgende gøres status for i hvilket omfang regeringsgrundlaget opfylder de otte ønsker til Regeringens strategi for cirkulær økonomi, der blev beskrevet i blogindlægget ”Hvad du ønsker skal du (måske) få: Ønskeliste til den nye regerings strategi for cirkulær økonomi” . Endvidere vurderes fire andre ønsker, der kom i kommentarerne til indlægget på LinkedIn. Disse tolv ønsker til Regeringens strategi for cirkulær økonomi og en vurdering af hvorvidt de bliver opfyldt med regeringsgrundlaget ses i nedenstående tabel.

De to ønsker ”Bedre økonomiske vilkår for tekniske skoler og FGU” og ”Lovgivningsmæssige og økonomiske rammer for lokale tiltag inden for cirkulær økonomi” er således dem, der i størst omfang opfyldes med regeringsgrundlaget. For de tre ønsker om offentlige cirkulære indkøb, cirkulær økonomi i byggeriet, bevillinger til Det Grønne Nationalregnskab og databaser om cirkulær økonomi er der formuleringer i regeringsgrundlaget, som måske kan medvirke til at få ønskerne opfyldt. For de syv resterende ønsker er der ingen koblinger i regeringsgrundlaget.

Hensigt: Et mere levende og åbent demokrati
Til sidst en vurdering af regeringsgrundlagets formuleringer om demokrati. Jeg har tidligere på denne blog kritiseret den foregående regerings udvikling af strategien for cirkulær økonomi i affaldssektoren, som ledte til en plan for liberalisering af affaldssektoren, som et eksempel på det Hartmut Rosa kalder brug af ”det øjeblikkeliges magt” i et accelerationssamfund. Dvs. en proces hvor der med korte tidsfrister - og uden en bredere debat om andre mulige løsninger presses en løsning igennem under henvisning til, at en løsning haster.

Det er derfor spændende, at regeringsgrundlaget har et mål om en forbedring på dette område, idet Regeringen vil skabe ”Et mere levende og åbent demokrati” og vil sikre ”God regeringsførelse”. Regeringen vil således sikre, ”….at politiske beslutninger ikke fremstår som resultat af en faglig nødvendighed”. Det betyder, at ”….embedsværket ikke må ….. fremstille en politisk besluttet løsning som den eneste fagligt velbegrundede, hvis der reelt er flere fagligt velbegrundede løsningsmuligheder.” (s. 48).

Hvis den foregående regering havde haft sådanne målsætninger, kunne forløbet om udvikling af en strategi for cirkulær økonomi i affaldssektoren være forløbet på en mere demokratisk måde og måske ført til andre og bedre løsninger.

Regeringsgrundlagets partnerskab ”Sammen om klimaet” kan også ses som et ønske om mere demokratiske beslutninger om grøn omstilling med deltagelse af flere aktører i samfundet. Som tidligere nævnt er det vigtigt, at ønsket om acceleration af den grønne omstilling ikke sker på bekostning af en socialt retfærdig grøn omstilling!

Ligeledes kan regeringsgrundlagets formulering om at ”… følge op på anbefalingerne fra ekspertarbejdsgruppen om demokratiske virksomheder” (s. 26) ses som et ønske om at styrke demokratiske virksomheder. Inden for cirkulær økonomi kan sådanne virksomheder spille en vigtig rolle – f.eks. inden for reparationer og deleøkonomi.

Hvis man skal være optimistisk her ved årsskiftet: Der er enkelte gode målsætninger og planer i regeringsgrundlaget, der kan anvendes til at fremme cirkulær økonomi og gøre det på en mere demokratisk og mere ambitiøs måde. Men det kræver, at forskere, civilsamfundsorganisationer, tænketanke m.m. følger op på regeringsgrundlagets målsætninger og holder Regeringen fast på dens intentioner og planer!",
,2023-01-06 00:00:00,Energinet har usædvanlig mange kabelfejl: Risikerer skift af over 100 endemuffer,Ingeniøren,Link,"Der har i de senere år været så mange fejl på endemuffer, som risikerer at give strømafbrud, at Energinet kan være nødt til at udskifte over 100 af dem.

Alle 80 havmøller på Horns Rev 1 måtte i begyndelsen af december standses trods gode vindforhold, da der opstod en fejl på den flere meter høje endemuffe, der forbinder kablet fra havmølleparken 20 kilometer ude i Nordsøen til højspændingsstationen ved Varde.

Der gik 11 dage fra en stor energiudladning ødelagde endemuffen, til den sidste vindmølle blev tilkoblet elnettet igen. Fejlen kostede ejerne af havmølleparken flere millioner kroner i indtægter, mens grøn strøm gik tabt midt i energikrise og rekordhøje elpriser.

Fejl på endemuffer har der været for mange af gennem den seneste tid. Det erkender Energinet, der har ansvaret for at drive den danske energiinfrastruktur, efter Ingeniøren har fået aktindsigt i et notat over antallet af kabelfejl.

»Vi har haft for mange fejl. Vi forventer, at noget går i stykker, men vi har i 2022 ligget væsentligt højere end forventet på kabelfejl ud fra historikken og erfaringer fra andre lande. Fejlene ligger ofte på endemuffer, så det er grunden til, at vi særligt kigger på dem,« siger Anders Pallesen Jensen, der er afdelingsleder for Asset Beredskab Jylland hos Energinet.

Nærmere bestemt drejer det sig om 150 kV og 400 kV endemuffer, som bruges ved et kabels afslutning, såsom ved en transformerstation eller som overgang mellem kabel og luftlinje på strækninger, der er kabellagt på grund af forskønnelse.

Energinet har siden 2014 haft i alt 40 kabelnedbrud. Næsten halvdelen af dem er sket efter 2020, og alle fem fejl på 400 kV-forbindelserne i de seneste to år skyldes fejl på endemuffer, som har været relativt nye og kun cirka 10 år gamle.

Anders Pallesen Jensen kalder antallet af endemuffe-fejl for »opsigtsvækkende«, hvis der skulle være tale om tilfældigheder, og vurderer, at der kan være tale om systematiske fejl. Den høje fejlrate skyldes ikke ifølge ham, at mufferne er blevet forsømt.

»Vi har forsøgt at vedligeholde dem og efterse dem så godt, som vi kan, så de bør kunne holde i længere tid, end de har gjort,« siger Anders Pallesen Jensen.

Strømafbrydelser og tabt indtjening
Fejl på endemuffer og dermed højspændingskabler begrænser transporten af strøm, som Energinet og dermed den danske statskasse tjener på gennem handel med vores nabolande, når strøm fra områder med billig elproduktion flyttes til områder med dyrere elproduktion.

Udover tabt indtjening kan fejlene også have alvorlige konsekvenser for elforsyningssikkerheden.

»Det kan i yderste konsekvens medføre strømafbrydelser for forbrugerne,« siger Anders Pallesen Jensen.

Dette var lige ved at ske i april sidste år. Her satte en fejl på en 400 kV endemuffe på den vigtige kabelstrækning Ferslev-Trige, der forbinder højspændingsnettet mellem Midt- og Nordjylland, ud af spil i otte timer.

Fejlen kostede et ikke opgjort millionbeløb i reparationer og tabte indtægter, og i en kortere periode en »stærkt forhøjet risiko for omfattende strømafbrud i Østjylland«, fordi andre dele af elnettet samtidigt var ude til revision, forklarer Anders Pallesen Jensen.

»Det gav nogle store samfundsøkonomiske tab, især fordi elprisen har været meget høj i 2022 - også på tidspunktet med fejlen. Derudover gav det en reduceret elforsyningssikkerhed på den måde, at der ikke skulle fejle så meget mere, før det kunne det kunne medføre strømafbrud for en del elforbrugere i Jylland,« siger han.

Årsag fortsat ikke fundet
Årsagen til de mange fejl på endemufferne er endnu ikke klarlagt. Energinet har imidlertid identificeret 400 kV endemuffer med SF6-isolation fra den italienske leverandør Prysmian som den mest fejlramte.
Fem ud af ni fejlramte endemuffer siden 2014 har været leveret herfra.

Energinets specialister vurderer, at fejlene kan skyldes utilstrækkelig jordforbindelse som følge af slitage eller være på grund af små uønskede bevægelser på kablets halvleder ved ændringer i temperaturen, som over lang tid stresser endemuffen.

Hvis der er tale systematiske problemer med endemufferne fra Prysmian, risikerer det at forårsage mange fejl.

Alene i Jylland er der installeret 113 af dem, som det vil koster over 100 millioner kroner at udskifte foruden af være meget tidskrævende og medføre en del udetid.

Fejl på endemuffer koster dog på de samme parametre.

Energinet afventer i øjeblikket en endelig vurdering fra det norske forskningsinstitut Sintef, der har fået til opgave at klarlægge fejlen mere præcist og komme med bud på tiltag, der kan forhindre fremtidige fejl.

»Vi mangler at tage en endelig beslutning omkring, hvad vi skal gøre. Det afhænger af, hvad den her endelige vurdering af fejlårsagen viser. Hvis den viser, at man med nogle mindre reparationer kan forvente at få en forlænget levetid, så vil vi selvfølgelig gøre det. Men hvis det viser sig at være en systematisk fejl, så kan vi være tvunget til at udskifte - hvis ikke alle sammen - så i hvert fald en stor del af dem,« siger Anders Pallesen Jensen.

I de kommende år vil antallet af kabelfejl alt andet lige stige i takt med, at der kommer flere kabler ind i det danske elsystem. I de sidste fem år er længden af Energinets kabler steget med cirka 40 procent og forventes at stige med cirka 50 procent i de næste fem år - dette uden at medregne kabler til Viking Link og Energiøerne.",
,2023-01-12 00:00:00,Verdens største konverterstation og monsterkabler mellem Nordsø-møller og Tyskland,Ingeniøren,Link,"Tyskerne investerer i HVDC-kabler og konverterstation til havs for at sikre den grønne strøm fra vindmølleparkerne i at komme i land.

Ligesom Danmark, så skal der udbygges massivt med vindkraft i den tyske del af Nordsøen.

For at få den grønne energi i land skal der jævnstrømskabler til, og derfor har de tyske myndigheder sat gang i to projekter kaldet LanWin1 og LanWin3.

Kablerne fra Nordsøen og til forbindelsespunkterne i Niedersachsen og Nordrhein-Westfalen bliver begge 390 kilometer lange og vil på det meste af vejen løbe parallelt med hinanden fra vindmølleparkerne.

For at kunne transportere energien som jævnstrøm skal der bygges to konverterstationer placeret på platforme cirka 170 km ude i Nordsøen.

Hver forbindelse har en transportkapacitet 2.000 MW jævnstrøm ved 525 kV.

Der vil altså være mulighed for at opføre op til 4.000 MW vindmøller i de udpegede tyske områder i Nordsøen.

På konverterstationerne bliver 66 kV vekselstrøm fra vindmølleparkerne konverteret til 525 kV jævnstrøm, som føres i land.

Samme teknik på Danmarks Energiø
I modsætning til den hidtidige praksis, hvor energien fra hver vindmøllepark føres i land i eget kabel, så giver anlæggelsen af store konverterstationer ud på havet mulighed for at opbygge et multiterminal HVDC-anlæg (High-Voltage Direct Current).

Det kan efterfølgende udbygges med flere vindmølleparker.Prisen for de to konverterstationer kommer til at ligge på cirka 30 milliarder kroner.

Selve platformene skal bygges på et skibsværft i Cadiz i Spanien, mens Siemens får ansvaret for selve konverterstationerne.

Konverterstationerne skal placeres på platforme, der hver kommer til at veje 34.000 ton og stå klar i hhv. 2029 og 2030.

Derefter skal kablerne forbindes til land, hvor der også skal bygges konverterstationer og nye højspændingsforbindelser.

I hhv. 2031 og 2033 forventes den første grønne strøm at kunne sendes fra vindmølleparker til tyske forbrugere.

Den tyske satsning indgår i Esbjerg-erklæringen fra sidste år, hvor Danmark, Tyskland, Belgien og Nederlandene, blev enige om at udbygge med 65 GW havvind i 2030 og øge kapaciteten til mindst 150 GW i 2050.

Det kan forsyne op til 230 millioner europæiske husstande med grøn strøm.

",
,2023-01-18 00:00:00,Energistyrelsen: Danmark frådser muligvis med pladsen til offshore-vind,Ingeniøren,Link,"Afstanden mellem offshore-vindmøller og -parker er meget større i Danmark end i fx Tyskland og Holland.

Afstanden mellem vindmøllerne i de danske offshore-parker er meget stor sammenlignet med andre lande. Det samme gælder parkernes indbyrdes afstand.

Det vurderer i hvert fald Energistyrelsen, som i et oplæg, hvis slides Ingeniøren har fået aktindsigt i, omtaler de danske forhold som mulig ‘fråds med pladsen’.

Af en grund er styrelsen gået i gang med at undersøge, om der vil være gevinster ved at pakke både vindmøller og parker på havet tættere.

Det vil øge udbyttet af de arealer, som Danmark har til rådighed, og gøre det lettere at indfri de politiske målsætninger om 4 GW ekstra havvind i 2030.

Jonas Axelgaard, der er kontorchef i Energistyrelsen, bekræfter i en mail, at de danske parkers lave energitæthed aktuelt bekymrer styrelsen.

Han understreger dog, at styrelsen endnu ikke har taget stilling til om – og i givet fald hvordan – der skal arbejdes med en anden energitæthed for kommende havvindmølleparker.

»Det er korrekt, at Danmark sammenlignet med flere andre lande anvender lav energitæthed i forbindelse med udbud af havvindmølleparker. En øget energitæthed kan indebære en bedre udnyttelse af havarealet - men kan omvendt presse omkostningerne per produceret mængde energi op,« skriver Jonas Axelgaard i mailen.

Vattenfall: Thor burde være dobbelt så stor
Oplægget i Energistyrelsen blev holdt få måneder efter, at Vattenfalls direktør for udviklingen af havvindprojekter Ane Mette Lysbech-Kleis kritiserede den danske stat for kun at have sat energiudbyttet for offshore-parken Thor til 1 GW.

Efter Vattenfalls daværende beregninger burde der i virkeligheden have været plads til at opstille op til 2,2 GW havvind på arealet - altså mere end en fordobling af den effekt, som staten havde sat som øverste grænse.

»Det blev tydeligt for os i processen og efterfølgende, at der kunne være plads til noget mere på det område, der er afsat til Thor. Når vi ser på lignende områder, som vi har andre steder rundt om i Europa, viser det tydeligt, at Thor kan optimeres,« udtalte Ane Mette Lysbech-Kleis til Børsen.

Forsker: Pas på med at falde for fristelsen
Xiaoli Guo Larsén, der er seniorforsker ved DTU Vindenergi, har fået forelagt de relevante slides fra styrelsen oplæg.

Hun advarer mod at skele for meget til, hvordan man gør i udlandet og hovedkulds pakke offshoremøller og -parker mere tæt.

»Det er fristende at stoppe flere turbiner ind på det begrænsede område, således at man skruer op for tætheden af turbiner og også opnår en mindre afstand mellem vindmølleparkerne,« siger hun.

»Problemet er, at man ved at øge turbinetætheden automatisk også øger omkostningerne. Samtidigt reducerer man vindmølleparkernes effektivitet, fordi møllerne skaber mere turbulens, og samtidig i højere grad stjæler vind fra hinanden - tilsammen kaldet wake-effekter,« pointerer Xiaoli Guo Larsén.

Inden Energistyrelsen kaster sig ud i at øge tætheden, bør den set fra hendes stol overveje, hvor stor wake-effekten er og hvor meget ekstra energiproduktion, man opnår af den højere tæthed.

»Målsætningen er at høste mere potentiel vindenergi og på samme tid minimere etablerings- og driftsomkostningerne målt ved parameteren ‘Levelized Cost of Energy (LCoE)’. Og det afhænger meget af den specifikke situation, hvor tæt vindmøllerne og parkerne skal placeres på hinanden,« siger hun.

Xiaoli Guo Larsén peger på, at der i et offshore-udbud er mange ting at tage hensyn til på havet såsom nationale grænser, sejlruter, miljøbeskyttelse, vanddybde og afstand til kysten.

Af den grund er der som udgangspunkt meget lidt plads at gøre godt med til at etablere offshore-vind.

»Derfor er det forståeligt, at vi higer efter at placere flere turbiner og vindmølleparker på den begrænsede plads, vi har til rådighed,« siger hun.

Jo større park des lavere effektivitet
Seniorforsker Xiaoli Guo Larsén opfordrer Energistyrelsen til at træde varsomt i forhold til at lægge parkerne for tæt op og ned af hinanden.

Hun henviser til et review bragt i det videnskabelige tidsskrift Boundary-Layer Meteorology i december 2022, der viser, at parkernes effektivitet falder i takt med, at man skruer op for parkernes størrelse.",
,2023-01-30 00:00:00,Her er Energinets store plan: Sådan ruster nye kabler og ledninger elnettet til fremtiden,Ingeniøren,Link,"Der skal udbygges med både 400 kV højspændingsforbindelser og nye transformerstationer for at få plads til et langt højere elforbrug, nye solcelleparker og vindmøller.

I dag offentliggør Energinet en ny plan for udbygning af elnettet, der forbereder og styrker den gennemgribende elektrificering af Danmarks produktion og energiforbrug.

Heri gennemgås de danske landsdele hver for sig i forhold til, hvilke udbygninger der allerede er vedtaget, og hvilke Energinet forventer bliver nødvendige for at kunne håndtere energien.

Alle de nyeste politiske aftaler og de kolde data i Energistyrelsens seneste beregningsforudsætninger for energisystemet kaldet AF22 peger kun en vej - nemlig mod et massivt højere elforbrug i løbet af få år.

Af AF22 fremgår det, at Danmarks samlede elforbrug stiger til cirka 80 TWh i 2030 og 156 TWh i 2040.

Foruden mange nye varmepumper, datacentre og elbiler, vil forbruget især blive drevet af en massiv udbygning med PtX-anlæg.

Det vil kræve nye elektriske forbindelser, både lokalt, men især også på det overordnede net.

Skal bruges allerede i 2030
Rapporten kaldet ‘Langsigtet netstruktur for eltransmissionsnettet 2022’ er nærmere et pejlemærke end et endeligt bud, skriver Energinet.

Den fungerer som en mellemstation til den langsigtede udviklingsplan (LUP), der udkommer om et år og tegner et mere fyldestgørende billede af, hvad der skal bygges frem mod 2040.

Her kan der meget vel komme endnu flere nye forbindelser på kortet, for selvom den nye plan tager højde for det forgangne års politik, er den lavet med udgangspunkt i de gamle analyseforudsætninger (AF21).

AF21 forudså et markant mindre elforbrug: Forbruget i 2040 svarer til det forbrug, man allerede nu forventer i 2030.

»Med de nuværende politiske ambitioner skal netstrukturen altså nærmere være etableret omkring 2030 end 2040,« skriver Energinet i rapporten.

Meget mere el fra VE
Ud over at elforbruget stiger kraftigt over de kommende år, så vil udbygningen med VE også presse elnettet.

I AF21 var det forventningen, at der ville være en elproduktionskapacitet fra vind og sol på 30 GW i 2040.

I AF22 er det nu fordoblet til 60 GW.Rapportens ‘pejlemærker’ sætter ikke dato på de enkelte udbygninger. De kan »igangsættes, som behovet opstår.«

Potentielle udbygninger
De mulige udbygninger er opdelt geografisk og især Nordjylland og Lolland-Falster er i fokus på grund af en forventning om mange nye solcelleparker.

Visse steder vil eksisterende systemer blive udbygget med nye ledninger, andre steder vil der blive gravet nye kabler i jorden, særligt 150/132 kV.

Der skal også etableres flere nye 400 kV-forbindelser, og her understreger Energinet, at det endnu ikke er besluttet, hvorvidt de skal graves ned eller hænges på elmaster. Det skyldes, at det ikke altid er teknisk muligt at grave så kraftige forbindelser ned.

I Nordjylland er det allerede besluttet at etablere to nye 150 kV-transformerstationer i henholdsvis Tylstrup og Tue Kær.

Dertil skal to 400 kV-transformerstationer udbygges, så de kan sende energi videre i systemet.

På Djursland, Fyn og Midtsjælland bliver der også udbygget med 150 og 132-kV-forbindelser, mens forbindelsen fra Midtsjælland til Sydsjælland vil blive udbygget med op til fire 220 kV-kabler.

Tre af dem fortsætter til Lolland-Falster.

Især Midtsjælland kan vise sig at være en krævende opgave, da der både skal håndteres store mængder el fra solcelleparker på Lolland-Falster samt el fra Energiø Bornholm.

Energinet skriver da også, at tidligere løsningsforslag baseret på de gamle forudsætninger i AF21 ikke længere vil fungere på grund af begrænsninger i nettet mellem Køge og Roskilde.",
,2023-01-31 00:00:00,Mens Danmark bygger energiøer: Tyskland og Holland vælger dem fra i Nordsøen,Ingeniøren,Link,"Tysk netansvarlig foretrækker platforme, når el fra havvindmøller skal sendes i land.

Landene omkring Nordsøen har set en gylden mulighed for at høste energi med gigantiske vindmølleparker.

Det stod klart, da statsledere fra Tyskland, Belgien og Nederlandene sidste sommer underskrev ‘Esbjerg-erklæringen’, der skal sikre, at 65 GW havvind i 2030 og 150 GW i 2050.

Men hvor Danmark satser på at bygge en energiø med plads til mandskab, reservedele, konverterstation og muligvis også elektrolyse, så har både Holland og Tyskland valgt en helt anden løsning.

I stedet skal vindmølleparkerne forbindes til en konverterstation placeret på en platform.

Den model kendes også fra havmølleparken Kriegers Flak i Østersøen, hvor energien kan sendes både til Danmark og Tyskland alt efter markedspris.

To platforme til 30 milliarder kroner
Den tyske netansvarlige virksomhed Amprion har netop præsenteret en kontrakt med spanske Dragados Offshore og tyske Siemens Energy om at etablere to store platforme placeret cirka 170 kilometer ude i Nordsøen.

Fra 2030 skal de to platforme huse konverterstationer til en række kommende tyske havvindmølleparker.

På platformene kan 2 GW el fra vindmøllerne konverteres til 525 kV jævnstrøm, som så sendes i land og konverteres tilbage til vekselstrøm i Nordtyskland.

Det indgår også i Amprions overvejelser, at de nye konverterstationer kan sammenkobles med andre nationale eller internationale offshore-konvertersystemer.

Den samlede pris for de to konverterstationer kommer til at ligge på cirka 30 milliarder kroner.

Det er ikke umiddelbart muligt at sammenligne den pris med de danske planer for en energiø.

Det anslås, at det vil koste cirka 10 milliarder kroner at anlægge selve øen. Heri er der ikke indregnet omkostninger til konverterstationer og lignende.

Den samlede pris for den danske energiø med alt udstyr på øen og havvindmøller tilsluttet, anslås at koste i omegnen af 210 milliarder kroner.

En anden vej end Danmark
Med valget af platforme går tyskerne altså en anden vej end Danmark.

Vi har spurgt Amprion, hvorfor det satser på konverterstationer placeret på platforme i stedet for en energiø, og vi har modtaget skriftligt svar.

»Amprion foretrækker platformsbaserede forbindelser til havvindmølleprojekter placeret i den tyske del af Nordsø, da de bygger op på kendte platformtopologier,« siger Stefan Sennekamp, der talsperson for projektet.

Et af argumenterne for Amprion er, at de med to platforme får en backup-mulighed og kan sende strøm i land, selv om der skulle ske fejl et sted.

Men platformene giver ifølge Stefan Sennekamp også en unik mulighed for løbende at udvide antallet af tilsluttede vindmølleparker.

Det er det altså ikke nødvendigt at bygge en hel energiø for at komme i gang.

»De første systemer være multi-terminal jævnstrømssystemer med et lavt antal terminaler, hvor potentielle fordele ved ø-tilgangen ikke tæller så tungt,« siger han.

Betyder det så, at Amprion helt afskriver energiøer?

»Nej, generelt er energiøer interessante alternativer og bør bevares som mulighed for fremtidige sammenkoblede offshoresystemer i den tyske del af Nordsøen.«

Produktion af brint og ammoniak på en energiø fremhæver flere som et væsentligt argument. Men det er vel ikke længere muligt med en platform?

»Elektrisk energi kan altid mest effektivt bruges inden for elsektoren. Ud fra et klimaperspektiv ville det således være ineffektivt at bruge offshore vindenergi til brintproduktion, hvis den i stedet kunne bruges inden for elsektoren. Kun overskydende energi, der ikke kan integreres i elmarkedet, bør anvendes til brintproduktion. Derfor har vi brug for begge muligheder: at kunne bruge offshore vindenergi i elsektoren - som kræver kabler til land - eller i gassektoren via elektrolyse placeret på land,« siger Stefan Sennekamp

Hvorvidt de tyske platforme i fremtiden bliver forbundet med den danske energiø eller andre internationale systemer vil ifølge Stefan Sennekamp bygge på en vurdering af fordelene ved sådan en sammenkobling i forhold til omkostningerne.

Danmark holder fast i ""fleksibel"" løsning
I løbet af foråret 2023 skal Energistyrelsen sende den kommende energiø i Nordsøen i udbud, og her er udgangspunktet en inddæmmet ø og en række platforme rundt om øen.

ing.dk har spurgt Energistyrelsen, hvorfor Danmark satser på en inddæmmet ø i stedet for platforme alene.

I en mail skriver vicedirektør Mogens Hagelskær, at styrelsen har valgt en fleksibel ø-løsning, hvor der både vil blive opført ø og platforme.

»Det præcise design udarbejdes sammen med den vindende byder. Ved at anlægge en ø sikrer man sig flere muligheder både i forhold til installation af teknik samt muligheden for innovation, end hvis der kun er tale om platforme.«

Han deler ikke hollændernes bekymring for, om det kan gøres hurtigt nok.

»Vi ser platformsløsningerne som gode, hvor behovet er kendt og relativt forudsigeligt, mens den inddæmmede ø giver større manøvrerum over levetiden, som vi for Energiø Nordsøen har sat til mindst 80 år.«

»Samme rationale er gjort i Belgien, hvor vores kolleger i Elia også er i gang med at bygge en permanent base for deres energiø.« skriver Mogens Hagelskær i en mail.

I Belgien har den systemansvarlige virksomhed, Alia, i efteråret meldt ud, at man her satser på en energiø i stil med den danske.",
,2023-02-03 00:00:00,LEDER Omtanke frem for politisk prestige: Ideen om en energiø må ikke stivne i beton,Ingeniøren,Link,"Det er fuldt forståeligt, at ministre, i deres iver efter at sikre et godt eftermæle i samtiden, søger verdens beundrende blikke med prestigeprojekter, de sætter i søen. Således var det et væsentligt punkt i et digitalt møde mellem USA’s præsident Joe Biden og den danske statsminister Mette Frederiksen (S) i september 2021, at vi »snart [vil] gøre verdens første energiø til en realitet«. Og hvem vil ikke gerne høste anerkendende nik fra en af verdens allermægtigste personer?

Problemet opstår, hvis blik, nik og anerkendelse spinder os ind i en forløjet verden. Derfor behovet for at stille helt banale spørgsmål. Når det kommer til energiøerne, er der flere advarselslamper, der lyser og kalder på et genbesøg af projektets udformning. I aftalen om energiøerne fra juni 2020 lød det, at der skulle etableres to energiøer. Allerede i februar 2021 stod det klart, at der reelt kun blev tale om én, idet Energiø Bornholm ikke længere er en selvstændig ø. At den tilbageværende ø kommer ‘snart’ og skulle blive verdens første – som statsministeren nævnte – ligner også et glansbillede af virkeligheden. Energiøen i Nordsøen er forsinket mindst fra 2030 til 2033, og med den aktuelle forsyningskrise – vi mangler både fagfolk og komponenter – er det et reelt spørgsmål, om det kan nås. Ingeniøren kunne i denne uge fortælle om en belgisk energiø, der forventes færdig i 2026 og fuldt tilsluttet elektricitetsnettet i 2030.

Vigtigst er spørgsmålet, om det overhovedet er en god idé med sådan en ø. Selve grundideen om en energihub på dansk havbund er rigtig: at forbinde flere havvindmølleparker til et knudepunkt frem for individuelt til land sparer dyre kabler. Og det giver mulighed for nemmere at sende elektriciteten i den retning, hvor behovet er størst og kilo­wattimeprisen bedst. Når det blæser meget i november i Nordsøen, men er solfattigt i Sydeuropa, kan vi sende billig energi derned. Men som hollænderne og de snusfornuftige tyskere allerede har luret, kan dette behov sagtens løses med gammeldags og langt billigere platforme af stål – en velafprøvet konstruktion, vi kender fra produktionsplatforme til olie og gas.

Tyskerne har også et mere nøgternt blik for, hvad knudepunkterne på havet reelt skal bruges til. Fagfolk mod syd fastslår, at elektriciteten fra havvinden skal føres i land for her at blive udnyttet i et elbaseret samfund, sekundært til produktion af flydende brændstoffer. Herhjemme holder vi fast i en idé om produktion af bæredygtige brændstoffer ude i Nordsøen. Således lød argumentet fra tidligere klima- og energiminister Dan Jørgensen (S), at den danske betonø også ‘skal’ kunne rumme teknologi til denne produktion. Selvfølgelig undgår man not in my backyard-problematikken langt ude på havet. Men der er flere tungtvejende tekniske argumenter for ikke at placere PtX ude på en energiø. Op til en fjerdedel af den energi, som fødes ind i PtX-anlæg, bliver til varme fra elektrolyseproces og anlæggets kompressorer. Det er i sagens natur umuligt at anvende de massive mængder overskudsvarme til fjernvarme, hvis den produceres 80 km fra land. Ligesom det er sin sag at transportere brint eller brændstoffer i land.

En økonstruktion risikerer således at blive klimamæssigt ineffektiv med tab af overskudsvarme og et selvskabt unødigt behov for kostbar transport. I analysen tæller det bestemt også, at det ikke er småpenge, der er på spil. Selve økonstruktionen er opgivet til at koste 38 milliarder kroner. I alt lyder vurderingen af den samlede anlægssum på svimlende 210 milliarder kroner, og allerede inden projektet har fået et fysisk udtryk, er økonomien stukket af. I sommeren 2020 var det en klar aftale, at energiøerne skulle være rentable. Nu lyder vurderingen, at der vil opstå et betydeligt underskud.

Det forventede afkast til investorerne har ifølge Energistyrelsen lydt på fire procent. Det er så lav en forrentning, at professor Per Nikolaj Bukh, Aalborg Universitet, har sat spørgsmålstegn ved, hvorfor pensionskasser skulle sætte penge i en dansk energiø, hvis de kan få det dobbelte på vindmøller i andre lande. Senest viser tal fra Energistyrelsen, at et positivt cashflow kan forventes efter seks år. Hvordan det går med at tiltrække investorer, er uvist, men udbuddet af energiøen er udskudt til efteråret.

Den gode nyhed er, at Energistyrelsen er gået væk fra alene at satse på en større fast ø med sandfyldte betonsænkekasser til også at overveje en mindre inddæmmet ø med tilhørende stålplatforme. Men der skal trædes yderligere skridt ad den sti: Der er indisku­tabelt behov for at genberegne projektet og undersøge alternativer, herunder om der overhovedet er et marked for udleje af arealer til aktører inden for power-to-x på havet. Og om platforme af stål både er mere rentable og bæredygtige.

Konsulenthuset EY har for styrelsen udformet kampagnemateriale, hvor skønmaleriet ikke lader noget tilbage at ønske: Øen vil blive et ‘game changing concept’ og ‘future-proof’ – dertil kommer, at den danske stat fremhæves som en ‘experienced business partner’. Erfaring har vi ganske rigtigt, men desværre ikke den gode af slagsen, når det gælder om at gå forrest med teknologisk ‘game-changing’. Tænk bare på gældsinddrivelsessystemet EFI, ejendomsvurderingssystemet, togsignalerne, Rejsekort og IC4-indkøbet, hvor vi også ville være firstmover og egenudvikle fra bunden. Historisk erfaring tilsiger, at det ingen skam er at stoppe op, lytte til andre og skalere ned i tide. Heller ikke selvom det måske ikke ender med de helt samme anerkendende blikke til minister og idémænd, når der skal klippes røde snore.

Regeringen har peget på, at der også kan blive plads til et lille hotel på energiøen. Men selv en god havudsigt kan købes for dyrt.",
,2023-02-06 00:00:00,Åben dør-ordning kan være EU-stridig: Styrelsen stopper vurdering af VE-ansøgninger,Ingeniøren,Link,"Energistyrelsen er i gang med sagsbehandling af 33 ansøgninger om opsætning af havmøller og andre VE-projekter.

Åben dør-ordningen, der giver udviklere mulighed for at etablere et VE-projekt på et selvvalgt område, kan være i strid med EU-retten.

Derfor sættes sagsbehandlingen af samtlige 33 projekter i bero, hedder det i en pressemeddelelse fra Energistyrelsen.

Det har prompte udløst rasende udbrud fra branchen.

»Fuldstændig uhørt,« lyder det fra brancheforeningen Green Power Denmarks direktør Kristian Jensen, der i en pressemeddelelse kalder det »et brud på dansk energipolitik«.

»En ren katastrofe for den grønne omstilling,« udtaler DI-topchef Lars Sandahl Sørensen til DI Business, mens European Energys havvindchef, Andreas Karhula Lauridsen overfor Energiwatch betegner beslutningen som en helt »uforståelig overraskelse.«

»Regeringen smækker pludselig døren til den grønne omstilling i med et brag, der sender chokbølger gennem hele den grønne energibranche,« udtaler Kristian Jensen i pressemeddelelsen.

»Virksomhederne har lavet et kæmpe forarbejde og er klar til at bygge mere grøn energi, og så trækker regeringen stikket på ’åben dør’-ordningen i 11. time. Det er simpelthen ikke i orden. Det er et brud på den måde, vi historisk har drevet energipolitik i Danmark og skaber enorm usikkerhed om de grønne investeringer.«

Indgrebet sker efter et efterår, hvor Ingeniøren blandt andet har afdækket hvordan Copenhagen Infrastructure Partners (CIP) og Ørsted bruger ordningen til at byde ind på områder meget tæt på den kommende statslige Energiø Bornholm - så tæt, at der kan være en risiko for, at projekterne kommer til at kannibalisere på energiøens indtjening - alt sammen på grund af en uklarhed i ordningens regler.

Ville ikke gå glip af milliard-indtjening
Ingeniøren erfarer, at embedsmænd i Klima-, Energi- og Forsyningsministeriet, Erhvervsministeriet og Finansministeriet siden i sommer har ledt efter en forvaltningsmæssig begrundelse for at lukke 'åben dør'-ordningen helt ned - tilsyneladende uafhængigt af de siddende ministre.

Staten måtte ganske enkelt ikke gå glip af de store summer, som den potentielt kunne tjene ved at sende de pågældende områder i udbud.

Her blev der især skelet til udbuddet af Thor Havvindmøllepark, der udløste 2,5 milliarder kroner fra samtlige fem ansøgere.

Flere mulige argumenter har været oppe at vende, som f.eks. at det kunne være statsstøtte at dele ud af statens havbund uden at få nogen kompensation.

Da det argument ved nærmere eftertanke viste sig ikke at holde, valgte embedsmændene i stedet at satse på argumentet om, at det ikke holder at have en ordning baseret på først-til-mølle-princippet, da det betyder, at området ikke har været konkurrenceudsat, som det skal.

Og det er så det argument, som EU-retten nu er blevet bedt om at forholde sig til.

At Energistyrelsen sætter sagsbehandlingen i bero kommer bag på en branche, der i sommer fik Kammeradvokatens ord for, at deres ansøgninger var i overensstemmelse med reglerne for åben dør-ordningen.

Energistyrelsen troede, at den fra juli 2022 både ville opnå fuld kontrol over ordningen og samtidigt indskrænke den betragteligt. For da trådte en lovændring for ordningen i kraft, der lukker muligheden for at sende åben dør-ansøgninger på havvindparker, der ligger mere 15 km fra kysten.

Åben dør-ordningen pludselig populær
I månederne op til at lovændringen satte ind, modtog styrelsen dog et stort antal ansøgninger via åben dør-ordningen på at etablere meget store VE-projekter på dybt vand langt fra kysten.

Styrelsen forsøgte først at afvise ansøgningerne med henvisning til, at ordningen ikke var tiltænkt så store projekter.

Da Kammeradvokaten skød argumentet ned, blev Energistyrelsen nødt til at sende ansøgningerne videre til vurdering.

Bent Ole Gram Mortensen, der er professor i offentlig ret ved Syddansk Universitet pointerer, at man skal se styrelsens indgreb i lyset af, at den modtog et meget stort antal ansøgninger til store VE-projekter på dybt vand sidste sommer.

»Det store antal ansøgninger skal holdes op imod, at der indtil da har været indsendt ganske få ansøgninger til ordningen,« siger Bent Ole Gram Mortensen.

Han ved ikke, hvorfor styrelsen vælger så drastisk et skridt.

Men en mulighed er, at styrelsen vil give sig selv mulighed for at sammentænke ansøgningerne via åben dør-ordningen med planerne for de statslige energiøer og den nationale havplan.

En anden forklaring kunne være, at den hellere vil have en udbudsprocedure end den åben dør-ordning nu, hvor det for alvor kan lade sig gøre at tjene penge på havvind.

»Det giver mulighed for at sikre, at staten kan høste koncessionsafgifter for projekterne. Om det så er det, der er styrelsens motiv, kan jeg jo kun gætte på,« siger han.

Lytter man til, hvad Klima-, energi- og forsyningsminister Lars Aagaard (M) siger, lader det ikke til, at han selv har været orienteret om eller inddraget i beslutningen om at sætte Åben Dør-ordningen i bero.

For han kalder beslutningen en ”alvorlig situation for den grønne omstilling”, at havvindmølleprojekter.

»Den konkrete situation rejser en masse spørgsmål om konsekvenserne for de enkelte ansøgninger og ordningen, som skal afklares,« siger Lars Aagaard i en pressemeddelelse.

»Jeg kan forsikre om, at jeg kommer til at forfølge hurtige svar på vegne af de ansøgere, som for nuværende er efterladt i usikkerhed om fremtiden for deres projekter.«",
,2023-02-13 00:00:00,Med statsstøtte til PtX kommer danskerne til at betale for rige nabolandes grønne omstilling,Ingeniøren,Link,"Tanketænken Kraka mener, at politikernes ambition om en massiv udbygning med PtX frem mod 2030 meget vel kan blive en dyr løsning på klimaudfordringen.

Det er en voldsom foretagsomhed, der udspiller sig i disse år, når det kommer til produktion af grøn brint og lignende brændstoffer.

Det vi bredt kalder for PtX.

Gigantiske anlæg i Aalborg, Esbjerg, Fredericia og Avedøre er allerede på tegnebrættet, og oven i det kommer en masse mindre anlæg i danske provinsbyer.

Frederik Læssøe Nielsen, der er seniorøkonom i Kraka Advisory, starter med at understrege, at han grundlæggende intet problem har med virksomheder, som ønsker at fremstille og sælge PtX-produkter på kommercielle vilkår.

Hvis virksomheder kan få gang i forretningen uden om de offentlige pengekasser og levere et produkt, hvad enten det er brint, metanol, ammoniak eller et af de mere energitunge produkter som e-jetfuel, så skal de bare gå i gang:

»Men vi stiller os hos Kraka skeptiske over for, om staten skal sende støttekroner til sådanne produkter,« siger han.

»Først og fremmest fordi PtX-produkter er en meget dyr måde at løse klimaudfordringen på lige nu. Det er med andre ord nogle af de frugter, som sidder allerhøjest oppe i træet, som mange har fokus på. Vi mener, at pengene er bedre givet ud andre steder.«

Energiø kobles med PtX
Kraka har i netop offentliggjort rapporten ‘Power-to-X kan blive en fremtidig klimaløsning, men bidrager kun lidt til danske klimamål’, hvor problemstillingen gennemgås.

Rapporten er udarbejdet på baggrund af en bevilling fra Novo Nordisk Fonden og med sparring fra forskere på DTU.

»Man skal ikke grave sig særlig langt ned i argumentationen for havvind og en energiø i Nordsøen, før hele projektet bliver koblet med PtX. Det er som om, at de to ting ikke kan skilles ad. Det lyder da også besnærende, at PtX kan omsætte energien, når der er overproduktion af strøm, og virke som et slags batteri til de dage, hvor det ikke blæser. Det er nærmest som om, at de bliver hinandens forudsætninger.«

»Men hvad er egentlig op og ned i den historie?« spørger han retorisk.

Det har de undret sig godt og grundigt over hos Kraka, og på baggrund af tekniske og økonomiske beregninger er der kommet nogle konklusioner, som nok ikke falder i god jord hos en del politikere, grønne organisationer og kommercielle aktører.

For hvis den politiske ambition, som det fremgår af de nye beregningsforudsætninger fra Energistyrelsen, er, at Danmark skal have 4-6 GW PtX i 2030, så mener Frederik Læssøe Nielsen og hans kollegaer, at der springes en masse mellemregninger over.

»PtX i den størrelsesorden vil på kort sigt give nogle meget dyre CO2-reduktioner. Det strider imod politikernes ønske om, at vi skal tage de mest omkostningseffektive teknologier i brug først,« slår han fast og peger på et parallelt ønske om at komme af med russisk gas i det europæiske energisystem.

Elektrificering er bedre end PtX
Oven i det kommer, at al den el, der skal bruges til PtX, ville kunne bruges langt mere effektivt, hvis vi prioriterede at elektrificere alle de steder, hvor det var muligt først.

Her peger Kraka på flytrafikken som et af de mest åbenlyse eksempler.

Den forrige regering lovede grøn flytransport inden for en kort årrække, og den nemmeste teknologi for at nå det mål vil være at bruge et flydende grønt brændstof i traditionelle fly.

»Men at bruge grøn el til at fremstille et syntetisk jetfuel er både dyrt og ineffektivt. Samtidig vil vi bare fortrænge et oliebaseret brændsel og ikke russisk gas, som vi ellers også har sat os for set i lyset af den verserende energikrise og Europas afhængighed af gas,« siger Frederik Læssøe Nielsen.

Som en tredje pointe peger Kraka på, at en stor del af PtX-produktionen vil gå til eksport, fordi den indenlandske efterspørgsel ikke står mål med de store PtX-ambitioner. Derfor bør politikerne nøje overveje, i hvilket omfang de vil statsstøtte PtX.

I praksis betyder statstøtte nemlig, at danske skattekroner bruges til at reducere CO2-emissionen i aftagerlandene - sandsynligvis Tyskland og Holland.

»Her må vi igen understrege, at hvis kommercielle aktører vil producere brint eller andre produkter og sælge det på markedsvilkår, så er det meget fint. Men når vi hører fra brintbranchen, at der skal bygges infrastruktur, så vi kan eksportere brint til Tyskland, så kan vi godt blive betænkelige,« siger Frederik Læssøe Nielsen.

Han kan dog godt forestille sig en løsning, hvor Energinet står for at bygge og drive et rørnet, mens brugerne betaler alle omkostninger via afgifter.

Ingen fordel i at være først
Indtil videre er der afsat 1,25 milliarder kroner til udvikling af PtX-projekter i Danmark samt et antal millioner kroner via forskellige støtteordninger.

Men Kraka har beregnet, at hvis vi skal nå en kapacitet på 6 GW i 2030, så vil det kræve investeringer på op imod 20 milliarder kroner.

Da de produkter, der kommer ud fra PtX-anlæggene med stor sandsynlighed vil være dyrere end fossile alternativer, så forudsætter Kraka, at det vil kræve statsstøtte, hvis anlæggene skal opføres.

Nu har vi en længere årrække givet tilskud til produktion af biogas, hvilket har ført til en voldsom forøget produktion. Skulle vi ikke også gøre det med brint?

»Der er stor forskel på biogas og brint i den her sammenhæng. Biogas har vi blandt andet udviklet for at få indenlandsk forsyningssikkerhed som et alternativ til vores forbrug af naturgas. Det samme kan man jo også sige om elforsyningen, hvor vi skal sikre, at borgerne har el i stikkontakten. Men der er ikke en indenlandsk efterspørgsel på brint eller andre PtX-produkter, som kan forsvare en kapacitet på 4-6 GW.«

Men kan udbygningen af PtX i Danmark ikke føre til andre gavnlige effekter? For eksempel udvikling af en ny industri og dermed højteknologiske arbejdspladser?

»Her skal vi nok skille tingene ad i kommercielle interesser og samfundsøkonomi. Det er jo klart, at der er kommercielle virksomheder, der gerne vil i gang og har en interesse i at være de bedste, så de kan eksportere til resten af verden. Men så er vi tilbage ved nogle af de andre argumenter, nemlig at det er dyre reduktioner, og at PtX vil lægge beslag på meget store mængder af grøn el, som vi skulle bruge andre steder.«

Var det ikke det, vi netop gjorde med vindkraftudbygningen i 90’erne, altså gav et produktionstilskud, så virksomhederne kunne opbygge et marked og vokse?

»Jeg mener ikke, at man kan sammenligne med vindkraftudbygningen. For allerede nu er der stor appetit på at bygge PtX. Men det er selvfølgelig et legitimt politisk argument at mene, at vi skal være foregangsland og fra politisk hold skubbe på en teknologiudvikling. Men det er svært at sætte kroner og ører på, hvor meget en dansk statsstøtte vil øge sandsynligheden for, at danske teknologivirksomheders produkter bliver økonomisk attraktive for resten af verden.«

Er det ikke vigtigt, at vi er først, så andre ikke kommer og overtager markedet?

»Man kan argumentere for, at hvis vores vindressourcer giver os en konkurrencefordel i produktionen af PtX-produkter, er det ikke så vigtigt, om Danmark er de første til at producere det i stor skala. Danmark skal nok komme med på vognen – statsstøtte eller ej. Kraka vil altså på ingen måde opfordre til aktivt at stoppe de mange PtX-projekter, der lige nu er i støbeskeen rundt om i Danmark, men man skal grundigt overveje, om det er den rigtige vej at gå at aktivt skubbe på udviklingen givet den situation, vi står i lige nu,« siger Frederik Læssøe Nielsen.",
,2023-02-20 00:00:00,Minister baner vej for 9 GW havvind i år – og møllerne skal måske stå tættere,Ingeniøren,Link,"Knap har røgen lagt sig efter miseren med åben dør-ordningen, før ministeren nu varsler igangsætning af statslige udbud på 9 GW havvind i år.

Energiminister Lars Aagaard (M) vil i år sætte gang i udbud af 9 GW havvind frem mod 2030, som skal være med til at sikre, at ambitionerne om 12,9 GW havvind i 2030 indfries.

Det vil blive en femdobling af Danmarks nuværende kapacitet, og svarer til elforbruget for omkring ni millioner husstande.

Det annoncerer Klima-, Energi- og Forsyningsministeriet i en pressemeddelelse mandag, lige som røgen fra åben dør-ordningen knapt har lagt sig, efter Energistyrelsen den 6. februar satte ordningen på pause med afsæt i en vurdering af, at ordningen muligvis er i strid med EU-retten.

»Vi skal have en hurtig afklaring på åben dør-ansøgningerne, og det er vores topprioritet her og nu. Men ud over det, skal vi samtidig se på, hvad vi kan gøre for at skrue op for udbygningen af havvind via statslige udbud,« siger klima-, energi- og forsyningsminister Lars Aagaard i pressemeddelelsen.

Mølletætheden skal undersøges
I januar kunne Ingeniøren fortælle, at man internt i Energistyrelsen er bekymret for, om der sker »fråds med pladsen« ved opstillingen af havvindmøller, fordi de generelt er placeret med større afstand end i andre europæiske lande.

Energistyrelsen gik i gang med at undersøge, om der kan være gevinster ved at pakke både vindmøller og parker tættere.

I pressemeddelelsen skriver ministeriet, hvordan man kan give opstillerne frihed til at sætte mere havvind op på de udbudte arealer på havet.

Til Ritzau siger ministeren, at en fortætning potentielt kan lede til en større kapacitet end de ni gigawatt, som sendes i udbud i år.

»Vores vurdering er, at det kan man godt. Det vil sige potentielt, hvis vi kan lave en ordentlig model, og Folketinget er med på det, så vil det være min forventning, at vi også kan få mere end de ni gigawatt«, siger Lars Aagaard til Ritzau.

Til Ingeniøren advarede seniorforsker ved DTU Vindenergi Xiaoli Guo Larsén dog om, at man skal være varsom med at konkludere, at flere vindmøller nødvendigvis leder til større kapacitet.

»Problemet er, at man ved at øge turbinetætheden automatisk også øger omkostningerne. Samtidigt reducerer man vindmølleparkernes effektivitet, fordi møllerne skaber mere turbulens, og samtidig i højere grad stjæler vind fra hinanden - tilsammen kaldet wake-effekter,« pointerede Xiaoli Guo Larsén.

Vi mangler strøm til Power-to-x
Green Power Denmark roser regeringen for at få sat gang i udbuddene, men efterlyser samtidig, at der kommer styr på åben dør-ordningen.

»Vi mangler grøn strøm i dag og i morgen. De ni gigawatt havvind er vigtige for vores klimaambitioner, men vi har brug for havvindmølleparkerne under åben dør-ordningen, hvis Danmark skal blive et foregangsland indenfor Power-to-X. Her kan vi ikke vente, til de statslige havvindmølleparker er i drift i 2030. For til den tid vil andre lande for længst sidde på markedet for grønne brændstoffer til tung transport,« siger adm. direktør ved Green Power Denmark, Kristian Jensen.

De toner lyder ligeledes fra Dansk Industri.

»Jeg er glad for at se, at vi har en regering der er trukket i arbejdstøjet, og som arbejder på at finde løsninger på de udfordringer, vi står over for i øjeblikket. Det gælder åben-dør-ordningen og andre store grønne projekter. Åben-dør-ordningen og de statslige udbud på havvind kan tilsammen give Danmark et kæmpe løft,« siger Lars Sandahl Sørensen, adm. direktør i Dansk Industri.

I de 9 GW, som regeringen vil begynde at sende i udbud i år, indgår blandt andet Energiø Bornholm, Hesselø og yderligere 5 GW havvindsprojekter, skriver ministeriet i pressemeddelsen.",
,2023-02-22 00:00:00,Vindø-konsortiet: En fast energiø er både billigere og bedre end platforme,Ingeniøren,Link,"Det ene af de konsortier, der forventer at byde på energiøen i Nordsøen, er ikke i tvivl om, hvad det foretrækker.

Det er nu snart tre år siden, at tanken om en energiø 80 kilometer ude i Nordsøen, blev annonceret i forbindelse med Klimaaftalen fra 22. juni 2020.

Flotte visualiseringer, diskussioner for og imod øen og en række konkrete spørgsmål har præget debatten siden da:

Skal det være en stor eller lille ø?
Skal der være elektrolyse på øen?
Hvorfor ikke sætte konverterstationer på platforme?
Og hvordan skal energien fra øen indgå i elmarkedet på tværs af de tilkoblede lande?

Konkret lyder det fra Energistyrelsen, at energiøen i Nordsøen skal etableres som en kunstig ø med platforme.

I 2033 skal den være knudepunkt for 3-4 GW havvindmølleparker. Senest i 2040 skal øen have en kapacitet på 10 GW.

Til den opmærksomme læser har to ting forandret sig siden den oprindelige plan fra Klimaaftalen:

Idriftsættelsestidspunktet er blevet skubbet fra 2030 til 2033, og så er der blevet tilføjet ‘med platforme’.

Sideløbende er Danmark ikke den eneste nation, der påtænker at opbygge en stor vindmøllekapacitet i Nordsøen.

I ‘Esbjergerklæringen’ underskrev regeringslederne fra Danmark, Tyskland, Belgien og Holland en aftale om at bygge 65 GW havvind i 2030 og øge kapaciteten til mindst 150 GW i 2050.

Allerede nu ser det ud til, at landene vælger forskellige strategier.

Den tyske systemansvarlige virksomhed Amprion har valgt en løsning med konverterstationer på platforme til to kommende havvindmølleparker.

Også hollænderne ser umiddelbart ud til at fokusere på platformsløsninger, mens belgierne holder fast i en fast energiø.

CIP satser på en ø
Flere konsortier har meldt sig på banen for at byde på den danske energiø, der nu altså også har fået tilføjet ‘platform’ til beskrivelsen.

Yderligere kan man nu se en visualisering på Energistyrelsen hjemmeside med info om energiøen, der viser en fast energi med platforme placeret rundt om den.

Et af de konsortier, der forventer at byde på opgaven, er Vindø, der har CIP (Copenhagen Infrastructure Partners) i spidsen. Hertil kommer pensionsselskaberne PensionDanmark og PFA og eldistributionsselskabet Andel.

Til at stå for selve konstruktionen af energiøen har konsortiet indgået en aftale med selskaberne Boskalis, DEME og MT Højgaard International, der tilsammen råder over ekspertisen til at bygge en kunstig ø i Nordsøen, fortæller Thomas Dalsgaard, der er partner i CIP.

Hvorfor holde fast i en kunstig ø, når tyskerne for eksempel har besluttet at bygge platforme, blandt andet for hurtigt at komme i gang?

»Nu har vi brugt tre år på at gennemtænke energiøerne og er kommet frem til nogle afgørende pointer: Først og fremmest, så bliver vi nødt til at tænke anderledes, hvis vi skal have offshore vindmølleparker op i en ny skala. Det bliver for dyrt, hvis vi skal forbinde parkerne ‘point-to-point’. Her er en fast energiø med plads til elektrolyse den bedste løsning,« siger han i et interview med Ingeniøren.

I Energistyrelsens seneste materiale er der tilføjet muligheden for platforme rundt om øerne. Vil det ikke kunne give den fleksibilitet, som I har brug for, og mulighed for at komme hurtigt i gang?

»Det er ikke fordi, vi har stirret os blinde på faste øer og ikke kan se andre løsninger. Vi har faktisk etableret platforme i den tyske del af Nordsøen, så vi ved, hvor besværligt og dyrt det er. Vi ved fra vores partnere i konsortiet, at når først tilladelsen ligger der, så kan de bygge en ø på cirka tre år. Det er svært at forestille sig, at det kan gøres hurtigere med platforme. Derfor synes vi, at det bliver unødvendigt dyrt og komplekst at sætte platforme op rundt om energiøen. Samtidig er det svært at forestille sig, at vi vil bygge elektrolyse på platforme.«

Hvis brintproduktionen skal ske på en ø, mister vi så ikke muligheden for at kunne udnytte spildvarmen til fjernvarme?

»Beregninger vi selv har lavet, og analyser fra både EA Energianalyse og Cowi viser, at vi kan spare omkring 20 procent af omkostningerne ved at bygge elektrolyse direkte på øen - også selv om vi så ikke kan udnytte overskudsvarmen til fjernvarme. Det skyldes blandt andet, at det er langt billigere at lægge et brintrør til land end et elkabel. Samtidig får vi et mere fleksibelt produktionsmiks og en bedre kapacitetsudnyttelse af kablerne til land, fordi vi løbende kan vælge mellem at sende el eller brint i land.«

Kritikere har for nylig peget på, at produktion af brint på en energiø kan risikere at dræne statskassen for tilskudskroner, fordi produkterne ikke bliver sendt til Danmark, men i stedet bliver solgt til rige europæiske nabolande. Hvor mener I, at brint skal føres i land?

»Brinten skal først og fremmest sendes derhen, hvor der er et marked. Det kan være Danmark, men det kan også være Tyskland eller Holland, for eksempel Rotterdam. Så vi kommer til at kigge på, hvilken brintinfrastruktur, der er under opbygning. Hvis brinten sendes direkte til Centraleuropa, så er der måske ikke brug for statsstøtte til den produktion.«

I sommeren 2022 blev udbuddet skubbet 12 måneder, så det nu er forventningen, at det først ligger klar fra Energistyrelsen i det tidligere efterår 2023. Hvornår forventer I, at en ø kan stå klar?

»Når vi har set et udbud, vil der sandsynligvis gå omkring 2,5 år før en endelig vinder er udpeget. Derfra forventer vi, udover miljøtilladelse og detaljeret design, at skulle bruge tre år på at bygge selve øen. Udfordringen er, at ingen før har gjort det, så det er ikke en ydelse, man bare lige går ud og køber. Derefter skal der bygges vindmøller, konverterstationer og lægges kabler, så hvis vi tror på en konservativ tidslinje, så er vi nok henne omkring 2031-2032. Det tror vi faktisk ikke kan gøres hurtigere, hvis man vælger platforme.«",
,2023-03-02 00:00:00,Belgierne er allerede godt i gang med at bygge verdens første energiø,Ingeniøren,Link,"Den belgiske stat har tildelt et konsortium opgaven med at bygge en kunstig energiø i Norsøen. Konstruktionen går i gang i 2024 og vil tage 2,5 år.

Den belgiske energimyndighed Elia har planer om at installere 3,5 GW vindmøller i et nyt område af den belgiske del af Nordsøen.

For at kunne samle energien fra vindmøllerne og sende den i land via jævnstrøm skal der derfor bygges en energiø.

Nu har et konsortium bestående af virksomhederne DEME og Jan De Nul, der begge er eksperter i offshore-konstruktioner, fået til opgave at bygge øen.

Først når øen er bygget, vil Elia installeret elektrisk udstyr som transformatorer og konverterstationer.

Øen, der har fået navnet Princess Elisabeth Island, skal ligge 45 km ud for den belgiske kyst og får et areal på cirka 24.000 kvadratmeter. Der skal foruden alt det elektriske udstyr være plads til en helikopterplatform og en lille havn.

Der er altså ikke udsigt til, at øen også vil huse reservedele til vindmølleparkerne, PtX-anlæg eller beboelse for personale.

Det er planen, at energiøen forbinder det belgiske system med andre lande i Nordeuropa, for eksempel Danmark via kablet kaldet for TritonLink, der har været planer om i en årrække.

Storbritannien kan forbindes via kablet, der kaldes for Nautilus. På den måde kan Belgien indgå i den samlede plan for Nordsøen, hvor der i 2050 er udsigt til helt op til 300 GW vindkraft.

Betonsænkekasse og sand
Selve konstruktionen vil bestå af en ydre krans af betonsænkekasser, der fyldes op med sand.

Det forventes, at selve konstruktionen af øen vil gå i gang i 2024 og være færdig i sommeren 2026. Herefter skal øen kobles på de kommende havvindmølleparker i Nordsøen.

Der er allerede godkendt planer om at bygge vindmøller med en samlet kapacitet på 2,3 GW i et område i den belgiske del af Nordsøen.

Den nye energiø vil blive bygget i tilknytning til et nyt område kaldet Princess Elisabeth Zone. Området dækker cirka 285 kvadratkilometer, og kapaciteten her kan udvides til 3,5 GW.

Princess Elisabeth Island forventes at være forbundet med vindmølleparkerne og det belgiske el-system i 2030.

Med den nye aftale kommer Belgien Danmark i forkøbet med verdens første energiø.

De danske planer er, at udbuddet for en energiø i Nordsøen først vil blive offentliggjort i september måned i år.

Ifølge Energistyrelsen, er det forventningen, at en dansk energi i Nordsøen vil stå klar i 2033.",
,2023-03-06 00:00:00,Storstilede danske PtX-ambitioner kan blive forhalet af mangel på ingeniører,Ingeniøren,Link,"Der er brug for flere tusinde STEM-kompetencer til at realisere de mange ambitiøse PtX-projekter, vurderer leder af forskningscentret CapEx.

Det skorter ikke på udmeldinger om store Power-to-X-projekter (PtX) i det ganske land.

Men et er store ambitioner på papiret, noget andet at gøre dem til virkelighed.

Det kræver blandt andet en pæn oprustning af STEM-kompetencer i en tid, hvor der i forvejen er massiv mangel på ingeniører, lyder vurderingen fra blandt andet forskningscentret CAPeX.

»På sigt bliver der behov for flere tusinde eksperter, som kan bidrage til at accelerere den grønne omstilling i forbindelse med PtX i Danmark,« siger Tejs Vegge, professor på DTU Energy og centerleder på CAPeX.

Estimatet er baseret på et sammenkog af politiske og industrielle udmeldinger, hvordan teknologierne kan skaleres samt hvilke kompetencer, der skal bringes i spil.

»Det kan måske lyde som et stort antal, og det er fordi, vi tæller bredt. Fra forskerne på universiteterne til de R&D-ingeniører, der sidder i virksomhederne og udvikler og producerer materialerne, dem, der bygger elektrolysecellerne og stakkene og i sidste ende dem, der skal teste og implementere teknologierne eksempelvis på energiøerne,« siger Tejs Vegge.

‘Umoderne' ingeniører bliver hotte igen
For Preben Birr-Pedersen, specialist i energiteknologier og særligt PtX og CCUS (fangst, lagring og anvendelse af CO2), er der ingen tvivl, at brintsamfundet står lige for døren – noget han selv har råbt på de sidste 20 år.

Han vurderer, at der teknologimæssigt er sket mere de sidste tre år end i de foregående 17.

»Vi har ikke STEM-kompetencerne på plads – og det er egentlig i hele værdikæden. Det er også hos de myndigheder, der skal sagsbehandle projekterne. Der skal mandes gevaldigt op hos alle aktører herunder også Sikkerhedsstyrelsen, Miljøstyrelsen og ude i kommunerne, for ellers kommer tilladelsesprocesserne til at tage for lang tid,« siger han.

Blandt de ‘traditionelle’ ingeniørfag nævner Preben Birr-Pedersen blandt andet stærkstrømsingeniører, procesingeniører og olieingeniører som vigtige profiler i det kommende PtX-landskab.

Han hæfter sig ved, at der ‘de sidste tyve år’ har manglet stærkstrømsingeniører, ligesom olieingeniørerne heller ikke hænger på træerne.

»Vi skal bruge dem, der har været gode til at bore efter olie til at proppe CO2 ned i undergrunden. Det har ikke været moderne i mange år at være olieingeniør, så vi har lavet for få af dem,« siger han og peger på, at der også bliver forstærket behov efter geologer og boreeksperter til CCUS.

En vigtig første dråbe
Umiddelbart står de danske universiteter ikke til at kunne føde det behov, vi ser ind i, mener Preben Birr-Pedersen.

Det kan få afgørende betydning for de storstilede PtX-projekter.

»De kommer ikke alle til at kunne materialisere sig inden for de tidshorisonter, der er på ønskesedlen. Og det er både på grund af mangel på STEM-kompetencer, men også mangel på komponenter og flaskehalse i godkendelsesprocesserne,« siger han og konstaterer, at der »i den grad er brug for ressourcer«.

I pionercentret CAPeX, der har fået en bevilling på 300 millioner kroner over de næste 13 år til blandt andet at uddanne flere PtX-eksperter, håber Tejs Vegge, at centret bliver leveringsdygtigt i 100-120 nye ph.d.’ere og postdocs.

Selvom det måske kan virke som en dråbe i havet i forhold til de mange tusinde eksperter, der er behov for, så er det en vigtig første dråbe, lyder det fra Tejs Vegge, der taler om ‘Power to X-perts', der kan bidrage med et helt nyt sæt af kompetencer.

»De vil kunne kombinere powerelektronik, elektrokemi, materialesyntese, digitale tvillinger, robotteknologi og kunstig intelligens, så man kan sammensætte eksisterende kompetencer på helt nye måder og få løftet dem op på et niveau, hvor vi kan få udviklingen til at gå endnu hurtigere,« siger han.

Ikke meget tid at løbe på
På nuværende tidspunkt er der endnu ikke ansat nogen ph.d.’ere i centret, hvilket også betyder, at der vil gå mindst tre år, før de første ‘Power-to-Xperts’ ser dagens lys.

»Men vi håber også at få en række kandidater og bachelorer ind, som kan indgå i vores projekter og tage de kurser, vi vil udbyde. Det vil hurtigere skabe kompetencer over flere felter og give en forståelse af hele processen bag udviklingen af PtX-teknologier.«

CAPeX har tre fellowship-programmer i samarbejde med Stanford University, University of Toronto og Utrecht University, hvor der i hvert program vil være 10 ph.d.-studerende og 10 postdocs, der tilbringer mellem et halvt og et helt år hos en international partner.

Tejs Vegge peger på, at de kompetencer, vi i Danmark skal i gang med at uddanne, også er målrettet de teknologier, der først vil være konkurrencedygtige om 5-6 år. Selvom det umiddelbart kan virke som god tid, bør man ikke læne sig alt for godt tilbage, advarer Tejs Vegge.

»Man skal huske, at en kvalificerende kandidatuddannelse alene tager fem år. Med de mange projekter, der bliver meldt ud på nuværende tidspunkt, så kommer der til at mangle hoveder, hvis vi ikke allerede nu accelererer uddannelsen af fremtidens PtX-eksperter,« siger han.

Hele verden har brug for PtX-kræfter
Flere universiteter og virksomheder har gennem længere tid forsøgt at råbe politikerne op i forhold til loftet over udenlandske universitetsstuderende samt generelt flere studiepladser på STEM-området i de store byer.

Noget af kritikken har regeringen taget til sig, fremgår det af reformudspillet ‘Forberedt på fremtiden I’, der blev præsenteret torsdag den 2. marts.

I udspillet fremgår det blandt andet, at universiteterne kan øge antallet af engelsksprogede studiepladser på kandidatuddannelserne med 1.100 hvert år fra 2024 til 2028 og 2.500 studiepladser årligt fra 2029.

Tejs Vegge peger også på, at manglen på studerende kan blive en træls kæp i hjulet på »et nyt grønt eventyr i Danmark.«

»Hvis vi skærer fødekæden over og eksempelvis afskærer os fra at uddanne internationale kandidater på danske universiteter til ingeniørvidenskab og STEM generelt, eller skærer et år af deres kandidatuddannelse, så kan vi godt ende med at stå i en situation, hvor vi simpelthen ikke har mandskabet til at leve disse ambitioner ud i livet,« lyder advarslen.

Energiekspert Preben Birr-Pedersen har svært ved at se, at vi på nuværende tidspunkt kan komme i mål uden at hente forstærkning fra udlandet.

»Langt hen ad vejen er omstillingen til brint ikke noget, der kan gøres alene med danske ressourcer.«

Begge minder om, at PtX ikke kun er et dansk fænomen, og at vi derfor er i konkurrence med hele verden om at have de rigtige ressourcer.

»Det kan godt være, at vi synes, vi har mange projekter i Danmark, men de rigtig store projekter er altså i udlandet,« siger Preben Birr-Pedersen.

Ifølge Tejs Vegge findes der stort set ingen andre lande i verden, der er lige så ambitiøse i forhold til energiøer og til udbygningen af vind og PtX som i Danmark.

»Det PtX-økosystem, vi har, er en fantastisk global mulighed i forhold til at kunne rekruttere de rigtige talenter. Men vi skal også passe på, at vi ikke mister de eksperter, der skal drive processen, og som skal koble de forskellige dele fra forskning og udvikling helt op til storskalaimplemementering, til andre lande.«",
,2023-03-11 00:00:00,Rambøll i grøn vækst: »Jeg er stolt af de store transformationsprojekter«,Ingeniøren,Link,"Den rådgivende ingeniørvirksomhed vandt i 2022 mange store projekter, der skubber verden i en mere bæredygtig retning. Alligevel bliver der også brugt ressourcer på alle de små skridt, koncernen kan hjælpe de enkelte virksomheder med at tage.

Nordens største plastsorteringsanlæg i Esbjerg, et nyt bykvarter omkring Stockholms hovedbanegård, elektrificering af den tyske jernbane, et grønt infrastrukturprojekt, der skal stormsikre kysten i New York og klimaneutrale kontorbygninger i Manchester.

2022 bød på et bredt spænd af nye opgaver for den rådgivende ingeniørvirksomhed Rambøll, der i februar sidste år lancerede en ny strategi målrettet fremtidige partnerskaber på projekter, der forandrer verden i en bæredygtig retning.

Og årsregnskabet, der blev offentliggjort fredag, viser, at den strategi har båret frugt. I hvert fald har koncernen præsteret en omsætning, der er 12,6 pct. større end sidste år, og den største organiske vækst i 14 år.

»Et meget tilfredsstillende resultat,« mener CEO Jens-Peter Saul, som er overbevist om, at der er en sammenhæng mellem resultatet og det bæredygtige fokus.

»Det sker selvfølgelig takket være de klassiske bæredygtige ydelser, vi er førende på, f.eks. inden for havvind. Men også et nyt område som vores strategiske bæredygtighedsrådgivning, der er en del af vores Management Consulting-enhed, har sat virkelig godt gang i væksten,« fortæller den adm. direktør.

Ikke bare teoretiske dokumenter
Management Consulting-forretningen tager førertrøjen som det område, der i 2022 havde den største vækst – på 21,4 pct. Enheden har været en del af Rambøll i mange år, men det seneste halvandet år har koncernen sigtet efter at rådgive både offentlige og private virksomheder inden for strategisk bæredygtighed – f.eks. om at navigere i EU's taksonomi og udvikle strategier for bæredygtig omstilling med effekter som færre emissioner og en mere cirkulær forretningsmodel – og det har givet resultater. 

Management Consulting-forretningen har været en del af Rambøll i mange år, men det seneste
halvandet år har koncernen sigtet efter at rådgive både offentlige og private virksomheder inden for
strategisk bæredygtighed – f.eks. om at navigere i EU's taksonomi 

Indtil nu har forretningen primært været fokuseret i Danmark og Tyskland, men Jens-Peter Saul fortæller, at Rambøll nu er i gang med at udvide til Storbritannien, Sverige, Norge, Finland og USA.

»Kunderne sætter pris på, at vi viser vejen og arbejder sammen med dem om, hvordan deres bæredygtighedsudfordringer kan løses. Man kan sagtens selv lave en masse teoretiske dokumenter, som kan forputte sig i en skuffe, men flere og flere vælger at inddrage den fulde, holistiske ekspertise i form af vores ingeniører og økonomer, der både hjælper med at udforme strategierne og udføre dem,« siger Jens-Peter Saul.

Et eksempel på en sådan virksomhed er den danske byggekoncern Aarsleff, som får hjælp med at screene, hvorvidt de efterlever kravene i EU’s nye CSRD-direktiv. Samtidig hjælper Rambølls management-konsulenter Aarsleff med at analysere, om virksomhedens økonomiske aktiviteter efterlever EU’s regelsæt for, hvornår økonomiske aktiviteter er miljømæssigt og socialt bæredygtige.

Alle skridt tæller
Det skærpede fokus på at sige ja til projekter med bæredygtige løsninger inden for f.eks. havvind, PtX, klimatilpasning og bæredygtigt byggeri passer godt til Rambølls kerneværdier, mener den adm. direktør, der er tilfreds med de store projekter, Rambøll vandt sidste år.

»De store fyrtårnsprojekter er gode at vise frem til journalister som dig, og jeg er selvfølgelig stolt af de store transformationsprojekter, hvor man virkelig kan se, at vi flytter samfundet i en positiv retning – det kan være jernbaneelektrificering, et PtX-anlæg eller energiøer. Men man skal ikke tage fejl af, at alle projekter kan påvirke verden i en mere bæredygtig retning,« siger Jens-Peter Saul og slår fast, at alle projekter ikke behøver at handle om eksempelvis helt CO2-neutrale bygninger:

»Der er mange projekter, hvor vi kan påvirke verden gennem vores daglige engagement, og man kan sige, at hvert et lille skridt på rejsen tæller. Det betyder også noget, hvis vi kan hjælpe nogen med at reducere deres CO2-udledning med bare 20 pct.«

Bæredygtige værktøjer ved hånden
Den tilgang har ikke bare løftet Management Consulting-forretningen, men præger nu hele koncernen. Således blev over 4.000 Rambøll-medarbejdere sidste år videreuddannet i bæredygtighed på virksomhedens interne bæredygtighedsakademi, the Sustainability Training Universe, der stadig er under udvikling.

Her lærer de f.eks. at rådgive kunderne i, hvordan man kan reducere CO2-udledningen med sit materialevalg, hvordan man kan genbruge materialer, lave LCA-beregninger og tænke bæredygtighed ind allerede i designprocessen.

»På den måde supplerer vi den generelle forståelse af, hvad der skal til for at blive mere bæredygtig, med at vores ingeniører også har metoderne og værktøjerne ved hånden til rent faktisk at implementere det,« siger den adm. direktør.

Men selvom ingeniørerne har fået flere bæredygtige metoder og værktøjer ved hånden, er det ikke ensbetydende med, at der er hænder nok til at indfri det kommende års ambitioner. Efter Management Consulting-området var Energi det område, der i 2022 voksede mest med sine 13,8 pct., og Jens-Peter Sauls udtalte mål for 2023 er først og fremmest at accelerere væksten der.

Tror du, det vil lykkes?

»Spørgsmålet er snarere, hvor hurtigt vi kan lykkes med det. Det handler i høj grad om, hvordan vi kan omskole ingeniører, så de kan tage arbejde i den sektor i stedet for deres nuværende. For som det ser ud nu, kommer væksten til at blive så kraftig, at vi inden for nogle områder er nødt til at sige nej til kunder, fordi vi er fuldt bookede. Så vi bliver helt åbenlyst nødt til at se på, hvordan vi kan opskalere og ruste folk til at flytte sig over i rådgivning inden for energi.«",
,2023-03-13 00:00:00,SYNSPUNKT Åben dør-ordning: Afpolitisering er vejen ud af krisen for havvind,"Ingeniøren
Otto Brøns-Petersen, analysechef i Cepos",Link,"Det har vakt betydeligt røre, at staten indtil videre har indstillet brugen af den såkaldte åben dør-ordning for havvindmøller. Interessenterne har lagt betydeligt pres for at få afklaret det EU-retlige problem, som førte til, at regeringen trak stikket.

Men der er grund til at revidere hele politikken for vedvarende energi, som er præget af skadelig og dyr politisering. Det grundlæggende problem – også bag EU-sagen – er, at energisektoren er gennemsyret af politiske ønsker om at styre udviklingen, ofte tilskyndet af stærke interessegrupper og med symbolpolitiske manifestationer.

Det er ikke muligt at afgøre for os udefra, om stoppet for åben dør er velbegrundet eller udtryk for embedsmændenes overforsigtighed. Helt konkret har Energistyrelsen og statsstøttesekretariatet i Erhvervsministeriet vurderet, at der er en risiko for at overtræde EU’s statsstøtteregler.

Hidtil har vindenergi fået to former for støtte. Den ene er ved ikke at blive belastet af de fulde omkostninger, som vindenergi påfører resten af elnettet og energisystemet. Vindenergi kræver stor backupkapacitet, netkapacitet og for fremtiden også lagringsmuligheder, når de norske vandmagasiner til vandkraft ikke længere rækker som ‘batteri’.

Den anden er i form af produk­tionsstøtte til el. Støtteniveauet bliver fastlagt ved udbud, så den investor, som kræver mindst i støtte, får lov til at bygge de havvindmølleparker, der er besluttet politisk. Denne støtte omfatter de parker, som sendes i udbud. Åben dør-ordningen indebærer derimod, at man kan søge om lov til at opføre vindmøller, som ikke er besluttet politisk, men uden at få produktionsstøtte.

Det har hidtil ikke været lukrativt. Men nu har den teknologiske udvikling og konkurrencen medført, at fortegnet ved udbud er skiftet. Vi har fået investorer, som er villige til at betale for at opføre parkerne. Betalingsviljen afspejler dels gevinsten ved den indirekte støtte, dels at vindstederne på havet er knappe. På samme måde som vindstederne også er det på landjorden, hvor investorerne betaler lodsejerne for retten til at rejse møllerne.

Denne udvikling har også gjort åben dør-møller interessante, og ansøgningerne er strømmet ind. Myndighedernes betænkelighed går nu på, om den gratis adgang i åben dør udgør ulovlig statsstøtte, når vinderne af udbud skal betale. Det kan naturligvis også spille en rolle, at interessen for at deltage i udbud om de politiske prestigeprojekter kan fordufte, hvis adgangen til åben dør er gratis.

Grundlæggende er der behov for at få skabt gode, neutrale rammevilkår for vedvarende energi, så kommercielle beslutninger og samfundsøkonomiske hensyn bliver sammenfaldende. Udbygningen med vedvarende energi bør ske på markedsvilkår uden politisk styring og uden anden statsstøtte end den begunstigelse, der ligger i, at fossile konkurrenter betaler en høj pris for at udlede CO2.

For det første er det vigtigt at afvikle den indirekte støtte helt og sikre, at tarifferne for producenter af vindmøllestrøm indeholder alle afledte omkostninger til backupkapacitet, netkapacitet osv. For det andet bør vindenergien afpolitiseres. Ideelt set burde alle planlagte udbud aflyses, inklusive energiøerne, og der bør i hvert fald ikke planlægges nye. For det tredje bør der sikres en konsekvent prissætning af havarealerne, som afspejler knapheden. Præcis som landjorden er prissat.

Langt hen ad vejen kan håndteringen af de knappe olie- og gasforekomster i Nordsøen tjene som inspiration. Der er i høj grad tale om identiske problemstillinger. I begge tilfælde genererer retten til at udnytte de knappe pladser på havet en såkaldt grundrente. Det mest vidtgående skridt ville være simpelthen at afskaffe udbuddene og lade udnyttelsen drive af kommerciel anvendelse af åben dør. Hvis udbuddene alligevel fastholdes, bør det være som i Nordsøen, hvor udbudsrunderne handler om at tilrettelægge udbygningen, ikke at styre produktionen efter politiske mål (det samme kan desværre ikke siges om den politiske aftale om at afvikle Nordsøproduktionen, herunder ikke holde flere udbudsrunder).

I Nordsøen lever udbudsrunder og åben dør side om side uden at komme i konflikt med statsstøttereglerne, fordi der opkræves en ensartet betaling i form af kulbrintebeskatning. Kulbrintebeskatningen er tilnærmelsesvist en skat på grundrenten og løser dermed prissætningsproblemet på undergrunden. Den er reelt en betaling for at udnytte forekomsterne af knappe ressourcer. Der er intet principielt i vejen for at inddrage havvindmøller på statens arealer under kulbrintebeskatning.

Et alternativ til at lade grundrenten tilfalde staten er at lade de selskaber udnytte arealerne, som kommer først. I så fald vil grundrenten tilfalde de pågældende investorer, men hvis rettighederne kan omsættes, vil det også prissætte knapheden. Det vil dog kræve, at grundrenten ikke bliver spist af kapløb om at komme først, og at det er troværdigt, at der ikke bliver indført særskatter senere alligevel. Ellers kan det være hensigtsmæssigt at få skatteregimet på plads fra starten og eventuelt med klausuler, der beskytter mod efterfølgende særskatter oveni, således som det også kendes fra Nordsøen.

Under alle omstændigheder er energisektoren for vigtig til den massive nuværende politisering. Arbejdsdelingen mellem politikerne og de kommercielle aktører bør være, at de første opstiller neutrale rammer og med samfundsøkonomisk sunde incitamenter, og at de private operatører udfylder dem uden politisk detailstyring eller statsstøtte.
Vindmølletårne i Rønne Havn på vej til havvindmølleparken Kriegers Flak. Den blev indviet i 2021 som en af de parker, der er blevet til efter et udbud – som energiselskabet Vattenfall vandt med et bud på 37,2 øre pr. kWh. ",
,2023-03-14 00:00:00,Vandkøling vinder frem i datacentre: Global Connect sænker servere direkte ned i væske,Ingeniøren,Link,"For første gang tages immersion cooling, hvor servere sænkes direkte ned i væske, i brug i et dansk co-location datacenter.

»Du kan bare sænke dit kamera ned i væsken,« opfordrer Luke Davies, datacenterchef i den nordiske datacentergigant Global Connect.

Vi befinder os i et stort hvidt rum i Høje Taastrup, hvor Global Connect i nabolokalerne driver et stort datacenter.

Lokalet er flere hundrede kvadratmeter stort og er stort set helt tomt, bortset fra hvad der ligner fire store forbundne badekar i et hjørne, som tilsammen fylder 20-25 kvadratmeter.

De er ikke indkøbt til afslapning eller spaoplevelser for medarbejderne.

De skal bruges til at køle hårdtarbejdende servere ved hjælp af såkaldt immersive cooling - også kendt som submerged cooling eller nedsunket køling.

Væsken er blandet med en mineralsk olie, der sikrer, at væsken leder varmen væk, men ikke er elektrisk ledende.

Man får altså ikke stød ved at stikke fingrene ned til en tændt server.

»Du kan faktisk drikke det, men det er ikke noget, jeg vil anbefale. Konsistensen minder om babyolie,« siger Luke Davies.


I takt med at tunge processorer og grafikkort til eksempelvis kunstig intelligens vinder frem, stiger behovet for mere effektiv køling, og her er immersion cooling helt i front.

»Immersive cooling er henvendt til de servere, der kører de mest intensive arbejdsopgaver, fx AI, rendering i Autocad eller store meteorologiske analyser,« forklarer Luke Davies.

Øget regnekraft øger behovet for køling
I dag foregår det meste køling med luft, enten som frikøling eller kompressorkøling.

Det er også sådan resten af Global Connects datacenter i Høje Taastrup køles ned.

Det vil det også være i fremtiden, for det er en forholdsvis billig metode.

Selv med høj effektivitet på væskekølingen kommer også højere omkostninger. Derfor er det indtil videre kun de mest arbejdsintensive opgaver, der egner sig til den nye type væskekøling.

Global Connect har i dag 17 store datacentersites i Norden og en lang række små serversites.

Hovedparten køles med luft, enten frikøling eller kompressorkøling afhængigt af temperaturen udendørs.

Det er Global Connects ambition, at alle 17 store sites tilbyder immersion cooling i løbet af de næste år.

Mens selve processorerne i hjertet af serverne jævnligt bliver opgraderet med flere transistorer på mindre plads, så følger køleteknologierne ikke på samme måde med automatisk.

De fleste er dog enige om, at væske kommer til at overtage luftkøling.

Spørgsmålet er, hvor hurtig omstillingen kommer til at tage.

»Moores lov betyder, at regnekraften fortsætter med at stige de kommende år, og derfor stiger behovet for køling også. Vores investering i immersive cooling giver et fingerpeg om, hvordan vi tror, næste generation køling kommer til at se ud,« siger Anders Frich Mathiesen, der er ansvarlig for driften af Global Connects datacentre og har stået for den tekniske installation af de fire væskekølede serverracks.

Når man ryster posen og sætter nye teknologier i drift, så kan der opstå sidegevinster. Når man fjerner de bevægelige dele på en server, fx blæseren, bliver elektronikken heller ikke slidt på samme måde.

»Vi forventer en levetid, der er 20 procent længere end standard-systemer,« siger Anders Frich Mathiesen.

»Udover at blæseren skal fjernes - og du er sikker på, at serveren ikke fejlmelder, fordi den savner en blæser - er der ikke megen anden tilpasning, udover det ekstra kvarter serverne skal bruge på at dryppe af, når de løftes op af vandbadet.«

Ifølge Global Connect er effektforbruget til at køle servere direkte i væske op til 90 procent lavere i forhold til konventionel luftkøling.

Når kølingen er mere effektiv, kan elektronikken også presses maksimalt, uden at de risikerer at overophede.

»Du kan eksempelvis overklokke dine servere med 25 procent, og det kan betale sig økonomisk,« siger Anders Frich Mathiesen.

Hvert kar er på større med et mindre serverrack.

»Fordi kan du kan belaste din elektronik mere, bliver ydeevnen højere. Hvis du skal køre chatbotten ChatGPT, kræver det i dag et stort datacenter på 15.000 kvadratmeter, hvis du kører med et standard luftkøling. Det kan vi klare med 10 kar,« siger Luke Davies.

Varmepumpe for enden af vejen
I dag forsvinder overskudsvarmen fra mange danske datacentre op i luften.

Senere på året bliver Global Connects datacenter i Høje Taastrup forbundet med fjernvarmenettet.

Væskekøling er dog bedre til at integrere direkte i fjernvarmenettet, fordi temperaturen kan presses højere op.

»Væske leder bare varme bedre end luft, og derfor kan vi køle mere effektivt. Det betyder, at vi kan aflevere kølevandet med en temperatur over 40 grader med immersion cooling, mens vi ikke kommer over 30 grader ved luftkøling,« siger Luke Davies.

Kræver ikke specialhardware
I Danmark har den nordjyske datacentervirksomhed Asetek i en årrække leveret vandkølingsløsninger, hvor overskudvarmen flyttes over i fjernvarmenettet.

Her bliver vandet pumpet ind omkring indkapslede processorer, og elektronikken kommer ikke direkte i kontakt med vandet. Det giver også en høj effektivitet, men kræver særlig hardware.

»Vi leverer co-location datacentre, hvilket betyder, at vores kunder selv medbringer deres egne servere, og så sørger vi for infrastrukturen. Derfor skal vi kunne håndtere alle typer servere og ikke kun specialdesignet hardware,« siger Luke Davies.

Selvom det intuitivt virker helt forkert at sænke elektronik ned i væske og tænde på on-knappen, så er det faktisk en helt legitim måde at anvende sit udstyr, som ikke bryder hverken garanti eller forsikringspolice.

Før Global Connect indkøbte immersive cooling-systemet, tog de kontakt til en række af de store serverproducenter, fx Dell, HP og Micrologic, for at høre, hvad de tænker om at sænke deres hardware ned i væske.

»Det viste sig, at de allerede har forsikringspolicer, der omfatter immersive cooling. Det gav os en tro på løsningen,« siger Luke Davies.

Immersive cooling-løsningen er leveret af amerikanske Green Revolution Cooling. Global Connect var de første, som efterspurgte redundans i systemet, så det er specialbygget til løsningen i Høje Taastrup.

Går en varmeveksler ned i et kar, står en anden klar til at tage over, uden at serverne lukker ned på grund af manglende køling.

I en mere radikal udgave af vandkøling er Microsoft blevet kendt for at have pakket et datacenter i en container, som de har dumpet på bunden af havet ud for Skotland.

»De fleste datacenterkunder vil gerne være tæt på centrale fiberforbindelser, og derfor er datacentre på havets bund ikke så oplagte. Men det er oplagt at undersøge mulighederne i forbindelse med den kommende energiø i Nordsøen,« siger Luke Davies.

Væskekølingsløsningen bruges i dag stort set kun af store enterprise-kunder med egne datacentre, af professionelle kryptominers eller militæret.

»Det er nyt, at co-lokation forsøger sig med den her type væskekøling. I den her industri skal du hele tiden være et skridt foran med lokaler, der er er helt tomme, som kan stå klar til nye løsninger,« siger Luke Davies.

Green Revolution Cooling, som står bag immersion cooling-løsningen, annoncerede sidste år et stort samarbejde med Intel om udvikling af væskekøling.

Men i forbindelse med en større sparerunde hos Intel er et stort udviklingscenter til fire milliarder danske kroner blevet sløjfet, og derfor er det p.t usikkert om Intel fremadrettet vil satse på væskekøling.",
,2023-03-28 00:00:00,Svensk energipark skal producere en halv million ton brint om året,Ingeniøren,Link,"Ud for Sveriges kyst skal der i begyndelsen af 2030'erne produceres en halv million ton brint om året

50 kilometer sydøst for Blekinges kyst skal der i begyndelsen af 2030’erne være opstillet mellem 120 og 310 vindmøller samt et elektrolyseanlæg. 

Det fremgår af et forslag om en energiø – eller “energyhub” – fra energifirmaet OX2, som netop har været i høring. 

Energiparken, der har navnet Neptunus, er ifølge OX2 bestemt til at have en effekt på omkring 4,5 GW og producere 17,5 TWh strøm om året. 

En del af elproduktionen skal efterfølgende bruges på det elektrolyseanlæg, der også skal opstilles i energiparken. 

Ifølge OX2 forventes det, at der kan produceres op mod 500.000 tons brint årligt. 

Brintproduktionen spiller også i Sverige en rolle imod et fossilfrit samfund. 

I 2045 skal landet ifølge den svenske energimyndighed ikke længere have nogen nettoudledning af drivhusgasser. 

For at nå det mål vurderer Energimyndigheten, at der i 2030 skal »skabes forudsætninger« for 5 GW elektrolyse kapacitet, og yderligere 10 GW i 2045. 

1 GW el producerer omkring 164.000 tons brint over en driftstid på 8.400 timer med en elekrolysevirkningsgrad på 65 procent. ",
,2023-04-05 00:00:00,Energiø Nordsøen udvider til 4 GW: Energinet godkender elinfrastrukturen,Ingeniøren,Link,"Blåstemplingen gjort af Energinets koncernbestyrelse sætter for alvor gang i forundersøgelserne.

De to businesscases for de kommende elinfrastrukturer for Energiø Bornholm og Nordsøen er nu godkendt af koncernbestyrelsen i Energinet, viser en aktindsigt. 

Det glæder selskabets vicedirektør Hanne Storm Edlefsen. 

»For os er det en milepæl. Det er en vigtig ting med de godkendelser, fordi det samtidigt er en blåstempling af projekterne, som vi nu kan sætte i gang. Politikerne ville jo gerne have, at vi kunne gå i gang med projekterne tidligt, inden de var modnet helt færdigt, så vi kan nå de politiske ambitioner,« siger Hanne Storm Edlefsen. 

Hun fortæller, at de to godkendelser nu sætter skub i forundersøgelserne til de to projekter. 

Desuden giver det Energinet grønt lys til at tale med borgerne i de berørte lokalområder og til at forberede markedet og tale mere indgående med Belgien om, hvad der konkret skal til for at etablere en kommende forbindelse til Energiø Nordsøen. 

Det er på linje med den aftale, som Energinet landede med de tyske myndigheder i efteråret. 

Afventer underskrift fra minister
Lars Aagaard (M) har som Klima- Energi- og Forsyningsminister godkendt businesscasen for Energi Bornholm, som dermed lever op til kravene i §4 under Lov om Energinet om, at ministeren blåstempler projekter over en vis kaliber. 

Næste skridt bliver at få Energiø Nordsøen igennem samme nåleøje. 

»Det samme kommer til at ske med Energiø Nordsøen. Vi har nemlig landet en aftale med belgierne på Nordsøen. Så lige nu ligger businesscasen klar til underskrift inde på ministerens skrivebord. Men da den først skal i politisk behandling, kommer der endnu til at gå lidt tid, før vi får godkendelsen,« siger Hanne Storm Edlefsen. 

Aktindsigten viser, at koncernbestyrelsen ligeledes har godkendt en ansøgning fra Energinet om at udvide kapaciteten for Energiø Nordsøen fra 3 GW til 4 GW i første fase, der efter planen skal være afsluttet i 2033. 

Energinet har ansøgt om det i et forsøg på at opnå en bedre samfundsøkonomi, som der tidligere har været sat spørgsmålstegn ved. 

En sådan udvidelse vil ifølge materialet kræve, at Energinet øger kapaciteten på energiøens forbindelse til Jylland samt omformeranlægget i Revsing fra 1,4 GW til 2 GW. Anlægget i Revsing bliver ifølge aktindsigten lidt større, men ændrer ikke på det bruttoareal, der planlægges efter i miljøkonsekvensvurderingen. 

Mange risici og store usikkerheder
Tilladelsen til at udvide gives under forudsætning af, at politikerne på Christiansborg godkender det. Og det er endnu ikke sket, oplyser ministeriet til Ingeniøren. 

Det kommer formentlig først til at ske i tiden op til, at ministeriet igangsætter udbuddet af selve øen. 

Om det bliver realiseret afhænger bl.a. af, om samfundsøkonomien for de to øer ser fornuftig ud. Og her holder ministeriet foreløbig kortene tæt ind til kroppen.

»Vi er endnu ikke begyndt at bruge de store penge og indgået aftaler om leverancer. Det gør vi først senere. Til den tid regner vi også med at opdatere beslutningsgrundlaget, hvis det viser sig at komme store ændringer til business cases,« siger Hanne Storm Edlefsen.

Og sådanne ændringer vil være meget sandsynlige. I et brev fra juli sidste år skriver Energinet til ministeriet, »at business casen er udarbejdet med markant større usikkerheder og risici end for traditionelle infrastrukturprojekter, hvorfor Energinet vil opdatere business casens beslutningsgrundlag løbende, såfremt det viser sig nødvendigt.«

En business case er det styringsværktøj i projektet, som dokumenterer den forretningsmæssige påvirkning af projektets leverancer. Derudover indeholder business casen oplysninger, der retfærdiggør projektet fra start til slut. ",
,2023-07-09 00:00:00,Atomkraft lurer i kulissen: Stort behov for grøn el udfordrer Sverige,Ingeniøren,Link,"Lukning af elproduktion og store afstande giver helt andre udfordringer i Sverige, end vi har i Danmark.

Stabil elforsyning er Sveriges stolthed.

I over 50 år har rigelig tilgang af CO2-neutral vand- og atomkraft været konge.

I modsætning til Danmark er kul og olie et særsyn, når det gælder elproduktion, og primært brugt til spids- og reservelastværker.

Heller ikke naturgas er særlig udbredt, og en enlig naturgasledning på den svenske vestkyst stod i 2020 for bare tre procent af energiimporten.

Vandkraft derimod blev udbygget op gennem 1900-tallet, især i fjeldområderne i Midtsverige, så kapaciteten de seneste mange år har ligget på stabile 10.000 MW.

I slutningen af 1960’erne kommer atomkraften på banen med stabil elforsyning fra helt op til 12 reaktorer på fire kraftværkspladser.

Den samlede kapacitet svinger sig i 1980’erne helt op på 11.000 MW.

I dag er der seks reaktorer tilbage med en samlet kapacitet på 6.885 MW.

Samlet set leverer vandkraft og atomkraft i dag cirka 60 procent af Sveriges elproduktion på godt 180 TWh, mens resten kommer fra vindkraft, biomasse og en smule solceller.

Heldigvis har svenskerne stadig overskud af el set på årsbasis, da forbruget i dag ligger på omkring 140 TWh.

Især 220 kV-højspændingsforbindelser fra vandkraften flytter energi ind mod Stockholmsområdet, og et 400 kV-system binder atomkraften i Sydsverige sammen med resten af landet.

Nordpå er forbruget sparsomt, da industrierne er få, og den tidligere minedrift især var baseret på fossile løsninger.

Industrien giver elboom
Men forandringens vinde blæser.

Som Danmark og resten af Nordeuropa står Sverige over for en voldsom elektrificering.

»Totalt tror vi, at vi kommer op på et forbrug på 290 TWh i 2045,« siger Tobias Edfast der er enhedschef for netudvikling i den svenske energimyndighed Svenska kraftnät:

»Det er først og fremmest i industrien, at vi ser et enormt behov for el. En meget stor del af det forbrug bliver i Nordsverige, og det kommer til at få en enorm betydning for, hvordan vi udbygger transmissionsnettet fremover,« siger han og understreger, at selvom Sverige i dag er nettoeksportør af el set på årsbasis, så er det forventningen, at der inden for relativt få år vil være underskud af elproduktion.

Det har heller ikke hjulpet, at de atomreaktorer, der er blevet lukket, blandt andet på Barsebäckværket, ligger i Sydsverige.

Specifikt for Nordsverige er problemet særlig stort. Her er der nemlig ikke nogen muligheder for at udbygge med mere vandkraft, og derfor ses der især på store vindmølleparker ude på fjeldet. Der ligger allerede planer for mange tusinde MW vindmøller på land, men det er meget usikkert, om de bliver til noget, da protesterne allerede hober sig op.

Omstilling af energiflow
Sverige er delt op i fire prisområder fra nord mod syd: SE1 til SE4. Og forskellen i produktionskapaciteten og behovet for at overføre energi mellem prisområderne ændrer sig hurtigt.

»Vi står foran en stor omstilling af energiflowet mellem de forskellige områder i Sverige. Forbruget ændrer sig, og vi kan se, at der kommer mere vindkraft i nord og flere solceller i syd,« siger Tobias Edfast.

I Nordsverige er der virksomheder som Northvolt i Skellefteå, der vil producere batterier til elbiler, H2GreenSteel i Boden, der vil producere ‘grønt’ stål, og mineselskabet LKAB, der bryder jernmalm i Kiruna og Malmberget, som kommer til at stå for et øget elforbrug.

Så hvor energien førhen var sikret med stabil produktion i syd (SE4), så har lukningen af Barsebäck betydet, at der nu også skal ske forstærkning dér:

»Omvendt ser vi også, at der på lidt længere sigt bliver behov for at få mere energi transporteret mod nord. Oven i det kommer så, at mange af de eksisterende 400 kV-forbindelser har nået deres levetid og skal udskiftes. Det gælder især dem på Vestkysten ned mod Danmark,« siger Tobias Edfast.

Behov for nye kabler
Netop i retning mod Danmark er der også nye udfordringer, for inden for en årrække skal både kablerne til Jylland og Sjælland ­fornyes, hvis overføringskapaciteten skal fastholdes. Forbindelsen til Bornholm udgør et særligt tilfælde, i takt med at øen får status som ‘energiø’.

I mellemtiden er Svenska kraftnät sammen med den tyske system­ansvarlige, 50Hertz, i gang med at bygge en 700 MW-forbindelse direkte til Tyskland, der skal være klar i 2029.

Men hvor der i Danmark tales meget om PtX, så er det ikke rigtig noget, svenskerne bruger så meget tid på, siger Tobias Edfast:

»Lige nu handler det mest om at skaffe brint til stål og cementproduktion og måske i forbindelse med offshorevindmølleparker i Østersøen, så det er ikke dér, fokus er i dag,« siger han.

Derimod er der begyndt at boble en diskussion frem om ny atomkraft på baggrund af Sveriges udsigt til inden for de næste 10 år at få et helt konkret underskud af elproduktion:

»Vi kan se en bevægelse i både kraftværksindustrien og samfundet mod, at det igen er blevet OK at diskutere ny atomkraft i Sverige. Det er især kraftværksselskabet Vattenfall, der er begyndt at kigge på mulighederne, men vi er stadig i en meget tidlig fase og det er derfor usikkert, om vi taler levetidsforlængelse af eksisterende atomkraftværker, nye traditionelle værker eller de mindre SMR’er,« siger han.

Hvad der dog er helt sikkert er, at Sverige – ligesom de fleste andre nordeuropæiske lande – står med en enorm udfordring, når det gælder arbejdskraft til at gennemføre alle de mange projekter, der allerede er sat i gang:

»Det gælder alle led i processen, lige fra de første miljøanalyser og tekniske analyser til projektledelse og specialister. Og så skal vi selvfølgelig have leverandører, der er i stand til at levere komponenter og udstyr,« siger Tobias Edfast.

Derfor ser Svenska kraftnät heller ikke nogen udsigt til, at priserne for el falder væsentligt i den kommende tid.",
,2023-04-12 00:00:00,Fra næsten ingenting til lidt mere: Metode forbedrer atmosfærisk CO2-fangst,Ingeniøren,Link,"Et studie i Science Advance præsenterer metode til fangst af atmosfærens CO2, der blandt andet gør havet til mulig lagerplads.

Det er ifølge Klimarådet stadig ganske usikkert, om fangst af atmosfærens CO2 i fremtiden bliver en teknisk og økonomisk mulighed.

Storskala-anlæg til direct air capture (DAC) findes endnu ikke, og det største anlæg fanger kun omkring 4.000 ton CO2 årligt.

Det svarer til omkring 533 gennemsnitsdanskeres årlige udledninger.

Der er med andre ord plads til forbedringer, og det er netop, hvad forskere fra Lehigh University er kommet med bud på.

I en videnskabelig artikel i Science Advances præsenterer de en ny metode til at indfange atmosfærens CO2, der kan opsuge 5,0 mol CO2 per kilogram absorberende materiale.

Forskerne har taget udgangspunkt i amin-baserede materialer, som ofte anvendes til CO2-fangst. Men ved at tilføje kobber til materialet, har de gjort metoden to til tre gange så effektiv til fangst som eksisterende DAC-teknologier, lyder det i artiklens resumé.

Begrænset sammenligningsgrundlag
Sammenligningsgrundlaget er ellers ikke stort, forklarer Philip Fosbøl, lektor på DTU Kemi Teknik og forsker i CO2-fangst.

»Det er ikke til at sammenligne med andre DAC-teknologier, for der findes ingen klassiske eller gængse løsninger i dag. Der er for få eksisterende eksempler,« som han siger.

Af samme grund byder han den nye tilgang velkommen.

»Det er altid inspirerende med nye og andre måder at gøre tingene på. Og det her har helt sikkert potentiale,« siger Philip Fosbøl.

»Når det er sagt, har jeg også en række bekymringspunkter.«

Dem vender vi tilbage til, men først skal vi have præsenteret den nye metode nærmere.

Havet som lagringsplads
Det nyudviklede CO2-filter er som nævnt en viderebygning af de amin-baserede fangst-materialer. Der er tale om en polyamin-Cu(II).

Derfor kan filtret bruges på helt samme vis, som teknologier kendt i dag: CO2 på gasform kan indfanges og frigives igen på gasform med sigte på lagring eller ibrugtagning.

Men der er også tale om et hybrid-materiale, hvor der kan føjes yderligere reaktionstrin til.

»Der er tale om en ny måde til fangst af CO2, som umiddelbart er baseret på ion-bytning,« siger Philip Fosbøl, der kender til en lignende elektrokemisk fangstmetode fra en forskningsmæssige samarbejdspartner.

Ved at tilføje saltvand i et næste reaktionstrin udfældes CO2’en i form af NaHCO3 - eller natron i daglig tale.

Lehigh-forskerne demonstrerer endda, hvordan havvand kan bruges i reaktionen, mens de åbner op for mulighederne for at bruge netop havet som lagerplads for CO2’en ved at lede den alkaliske natron-opløsning ud i oceanerne.

Cirkulære perspektiv går tabt
Med høj fangst-effektivitet og mulighed for at omgå ofte dyr lagring i undergrunden, vurderer forskerne bag, at den nye tilgang på sigt kan fjerne CO2 til en pris på under 700 kr. per ton.

Til sammenligning har Klimarådet vurderet, at DAC med efterfølgende lagring koster 2.600-4.400 kr. per ton.

Så hvori består Philip Fosbøls bekymring?

For det første kræver genbrug af absorberen, at der tilføjes yderligere et reaktionstrin efter dannelsen af natron, så polyamin-Cu(II) gendannes. Det kræver tilførsel af kaustisk soda eller natriumhydroxid (NaOH) i forholdet én til én med CO2-fangsten.

»Det vil sige, at der skal bruges ét ton NaOH til at indfange ét ton CO2. Det er rigtigt, rigtigt meget. Hvor skal det komme fra?« siger Philip Fosbøl.

Den kaustiske soda skal dernæst fortyndes med en faktor 100. Altså skal der bruges 100 gange så meget vand per ton indfanget CO2, hvilket bevirker et meget stort vandforbrug i Philip Fosbøls øjne.

»De har ikke rigtigt styr på den cirkulære portefølje,« siger han.

Og så vurderer DTU-lektoren, at der stadig er en række svære opskalerings-trin forude, når metoden skal løftes fra laboratorie-niveau til million-ton-skala.

For nuværende er metoden ifølge ham »meget langt fra praksis«.

Kræver en hel energiø at drive
Ifølge Klimarådet er der to store usikkerheder forbundet med DAC: omkostningerne og energiforbruget.

Med de for nuværende kendte teknologier vurderer Det Internationale Energiagentur, IEA, at sidstnævnte er omkring 6-10 GJ pr. ton CO2. Skal vi i Danmark eksempelvis fange 5 millioner ton ved hjælp af grøn strøm, vil energiforbruget cirka svare til den produktion, der kan hentes fra 2-3 GW havvind.

Altså hele den kommende Energiø Bornholms produktion.

Ud fra Philip Fosbøls vurdering kommer den nye DAC-teknologi ikke til at ændre på det billede. Snarere tværtimod.

»Det kommer til at kræve to til tre gange så meget energi, som eksisterende metoder. Det vil stille store krav til produktionen af energien,« siger DTU-lektoren.

Store mængder luft gennem systemet
Energiforbruget er forbundet med flere led i fangst-processen. Eksempelvis kræver nutidige amin-baserede fangstmetoder opvarmning af det absorberende materiale for at frigive CO2’en inden fangst.

Her lover forskerne fra Lehigh University at kunne holde desorptionsprocessen til temperaturer under 90 grader C, hvis der skal laves termisk frigivelse af CO2.

Alternativt kan CO2’en frigives ved omgivende temperaturer, når det sker ved hjælp af den føromtalte reaktion med saltvand.

En anden betydende faktor i forhold til nuværende DAC-processers høje energiforbrug er atmosfærens relativt lave koncentration af CO2.

Trods CO2-koncentrationen på 420 ppm, som blev målt i maj måned sidste år, er højeste måleresultatet i historien, udgør klimagassen kun en lille del atmosfærens sammensætning.

»Når der skal fanges CO2 fra atmosfærens luft, hvor koncentrationen er lille, skal man have meget store mængder luft gennem systemet,« siger Philip Fosbøl.

»Her gælder det om at udvikle en opsætning, som ikke kræver meget store og energikrævende blæsere.«

Ingen kender fremtidens DAC
Hvordan den opsætning i sidste ende kommer til at se ud, vil Philip Fosbøl ikke gætte på.

»Umiddelbart tror jeg ikke, at vi i dag kender til den teknologi, som kommer til at dominere i fremtiden,« siger han.

»Det er svært at spå om udviklingen i DAC-teknologier, men det går kun én vej. Fremad.«",
,2023-04-17 00:00:00,Synspunkt: Energiøer: Pres ikke danmarkshistoriens største investering igennem,"Ingeniøren
Claus Leth Bak, Professor , AAU Energi
Filipe Miguel Faria da Silva, Lektor, AAU Energi",Link,"Det er et vildt imponerende projekt og et gigantisk skridt for den grønne omstilling: Energiø Nordsøen kommer til at koste over 200 milliarder kroner og kan levere strøm nok til at dække halvdelen af det nuværende danske forbrug – og så kan øen tilmed senere udbygges til det tredobbelte.

Men der er pres på for at nå projektet til 2033. Det kræver teknologi, som ikke er fuldt udviklet endnu, eller som er meget dyr, og leverandørerne kan i forvejen knapt følge med det eksisterende behov. Der er heller ikke tilstrækkelig med kvalificeret arbejdskraft, og i det hele taget er projektet noget af en Marsmission, som forskere fra DTU og Aalborg Universitet tidligere har beskrevet det i et whitepaper.

Selv de værktøjer, der skal bruges for at planlægge energiøen ved at lave computersimuleringer, er udfordrede. Flere dele af planlægningen bygger på simuleringsmodeller, som kommer fra leverandørerne af tekniske løsninger. Dem får man først, efter at teknologien er købt og dermed låst fast. Sådan er det også i dag med vindmølleparker og transmission af el via højspændingsforbindelser med jævnstrøm. Men der er den ekstra store udfordring med den enorme energiø i Nordsøen, at kompleksiteten er meget større, og det er begrænset, hvad man kan lære fra tidligere installationer, fordi det er et nyt, banebrydende projekt.

Budskabet er ikke, at man skal trække stikket. Slet ikke. Men det kræver ressourcer og tid nok til at udtænke de optimale løsninger. Laves der fejl, risikerer det danske samfund at betale dyrt for dem. En skævert på 5 pct. er 10 milliarder kroner! De ubekendte faktorer ved det gigantiske projekt svarer til at lancere en helt ny form for bil, med en ny type motor, der skal køre på en anden slags veje end dem, vi kender, og som ikke er udviklet endnu. Samtidig skal der køres efter nye færdselsregler, vi ikke er begyndt at tale om. Alt sammen på én gang.

Et eksempel er Power-to-X, hvor strøm fra vindmøller omsættes til grønne brændstoffer, der kan bruges i den tunge industri og til transport. Det er en rasende god idé, som der udvikles meget på. For eksempel begynder produktionen af bæredygtigt flybrændstof i Aalborg næste år med projektet MeSAF, som AAU Energi er partner i.

Men med et projekt som Energiø Nordsøen er det nødvendigt, at power-to-x udvikles hurtigere og i så stor skala, at der kan produceres tilstrækkeligt brændstof til at udnytte overskudsstrømmen fra vindmøllerne i Nordsøen. Det brændstof skal afsættes, og de køretøjer og maskiner, der skal drives af det, skal være klar ved enten at være bygget til formålet eller blive ombygget, så motorerne kan køre på bæredygtige brændstoffer. 

Hvis den udvikling ikke sker hurtigt nok, vil der være for meget strøm til elnettet. Det kræver, at nettet forstærkes yderligere, og det er i forvejen dyrt. Ifølge en rapport fra rådgivningsvirksomheden Rambøll fra 7. marts i år koster udbygningen 110 milliarder kroner – 30 milliarder mere, end det blev vurderet i 2020. En så markant udbygning tager også lang tid, og det er tvivlsomt, om det kan nås i tide. Samtidig vil de store mængder overskudsstrøm fra energiøen i perioder med meget vind enten gå til spilde eller blive solgt ekstremt billigt. Man kan for eksempel ikke bare regne med at eksportere til Tyskland, som selv er i gang med en markant udbygning med havvindmøller. 

Et andet eksempel er arbejdskraft. Der mangler kvalificerede hænder og hoveder til alt lige fra det tunge konstruktionsarbejde til omfattende teknologiudvikling og planlægning, der blandt andet kræver mange ingeniører. Det fordrer, at der tages samfundsansvar, så flere unge bliver gjort interesseret i at skabe de konkrete tekniske løsninger, som den grønne omstilling har brug for – blandt andet gennem energiøer. Det bør starte i folkeskolen og gå hele vejen op til forskeruddannelser på universiteterne.

Den gigantiske mængde el, der kan produceres i havvindmølleparkerne, skal ind til land og kobles på elnettet. Det forudsætter, at vi kan lave løsninger, der fungerer lige så godt som dem, der bruges i dag. Det nuværende elnet bygger på vekselstrøm (AC), og er baseret på en gammel teknologi, der er blevet prøvet af i årtier, efterhånden som nettet blev udbygget, og man lærte af de problemer, der opstod. 

Energiøen skal med tiden kunne kobles til elnettet via multiterminal, højspændt jævnspænding (MTHVDC). Ingen har prøvet skiftet fra to terminaler til flere terminaler med HVDC, og der findes kun ganske få multiterminaler med højspændt jævnstrøm i dag. De har begrænsninger, som ikke dur til en energiø, og samlet set er det et nyt koncept, som ikke har været afprøvet i brug på den måde og i det omfang, elnettet på land kræver. Det nødvendiggør forskning og et stort udviklingsarbejde hos leverandører af udstyr og hos dem, der skal bygge og drive et offshore elnet. Det vil også være en hjælp, hvis der indføres standardisering på flere områder. Hvis energiøen presses for hurtigt igennem, er der risiko for at blive låst fast på én leverandør. Det gør fremtidige udbud vanskelige og kan gøre det svært at implementere ny teknologi og andre løsninger, som udvikles i de kommende år. Kommer løsningen med MTHVDC ikke til at virke ordentligt, bliver økonomien i hele projektet dårligere og den grønne energi vil ikke være nær så tilgængelig. 

Hidtil er udviklingen af elnettet foregået i trin, hvor man kunne lære undervejs. Med et stort system, der etableres på en gang, er risikoen, at holdbarheden kun er som den komponent, der har den korteste levetid, fordi løbende udskiftning ikke er prøvet før i det nye system, og samspillet mellem det gamle og det nye udstyr kan give problemer. 

Det er absolut en god idé at investere massivt i bæredygtig energi og at skabe markante projekter, som kan drive udviklingen fremad. Det arbejder vi selv intenst for på AAU Energi, hvor en af forskningsmissionerne direkte handler om vedvarende energi og energiøer. Men det er afgørende, at der afsættes ressourcer og tid nok til at sikre planlægning og udvikling af teknologier, så dette gigantiske skridt fremad for den grønne omstilling bliver taget på den rigtige måde.",
,2023-04-25 00:00:00,Ni lande vil fordoble strøm fra havvind i Nordsøen,Ingeniøren,Link,"120 GW havvind i 2030 og mindst 300 GW havvind i 2050. Det fælles mål underskrev ni lande i går på Nordsøtopmødet i Oostende i Belgien.

Kapaciteten på Nordsøens offshorevind skal fordobles inden 2030. Det blev statsoverhoveder og ministre fra Danmark og otte andre lande enige om til gårsdagens Nordsø-topmøde i Belgien. 

Ved at underskrive fem aftaler og en erklæring banede deltagerne vejen for, at Nordsøens samlede havvindkapacitet kommer til at være 120 GW i 2030 og mindst 300 GW havvind i 2050. 

Det er mere, end der skal til for at dække alle europæiske husstandes forbrug, hvilket vil forvandle Nordsøen til et decideret kraftcenter for vindenergi, noterer Klima-, Energi- og Forsyningsministeriet i en pressemeddelelse. 

Belgiens premierminister Alexander De Croo skyndte sig dog at sige, at han og repræsentanterne for de øvrige lande udmærket er klar over, at det vil kræve noget af en kraftanstrengelse fra VE-brancen, der i forvejen har svært ved at leve op til de hidtidige ambitioner i forhold til både at producere og opstille det nødvendige antal møller. 

Derfor blev der også underskrevet aftaler, der gør det muligt at skrue op for tempoet, bl.a. ved at øge standardiseringen, forbedre sikkerheden og styrke koordineringen. Det kræver nøje planlægning at nå i mål - og forsøger man at gøre det hele samtidigt, tvinges industrien i knæ, advarede De Croo.

Forbindelser på kryds og tværs
Det vil gå for vidt at gennemgå de enkelte aftaler. Men flere af dem (link https://kefm.dk/aktuelt/nyheder/2023/apr/danmark-indgaar-en-raekke-aftaler-om-taettere-energiforbindelser-til-europa) handler om at samarbejde med andre lande om mulige forbindelser mellem den danske energiø i Nørdsøen og andre udenlandske energihubs. 

De er med til at sikre, at også den danskproducerede grønne strøm kan blive transporteret til forbrugere og industri i de øvrige lande. 

Kort før topmødet annoncerede også Holland ifølge Euronews, at de havde indgået en historisk aftale med Storbrittannien om at sammenkoble en hollandsk havvindmøllepark og Storbrittaniens elnet. 

Projektet kaldet Lionlink skal efter planen gå i luften i de tidlige 2030’ere, skriver SkyNews.

100 virksomheder fra VE-branchen brugte ligeledes topmødet til at offentliggøre en erklæring, der understregede det massive behov for store nye investeringer i at øge produktionen af vindmøller og understøttende infrastruktur i form af både net og havne. 

Erklæringen henviser til estimater, som den europæiske organisation EuroWind har lavet. De viser, at de syv GW havvindmøller om året, som den europæiske industri pt er i stand til at producere og opstille hver år, forslår som en skrædder i helvede. 

Der er behov at skrue tempoet op til 20 GW om året frem til 2030 for at kunne følge med. 

Sidste måned blev EU-landene og medlemmerne af Europa-parlamentet enige om at fordoble produktionen af ​​vedvarende energi inden udgangen af ​​årtiet.

Ifølge aftalen skal andelen af ​​vedvarende energi i EU's samlede energiforbrug være 42,5 % i 2030 og gerne 2,5 % højere i et forsøg på at nå 45 %. De nye regler er en del af Fit for 55-lovgivningspakken, der går ud på at reducere U-emissionerne med 55 % inden 2030.

I 2021 udgjorde vedvarende energi ifølge Eurostat 21,8 % af energiforbruget i EU. Vind udgjorde 37,5 % af den samlede elektricitet produceret fra vedvarende energikilder.

I pipeline venter hidtil største offshore-udbud
Ingen ved endnu, om de indgåede aftaler får den ønskede effekt. Men de lander efter et år med meget små investeringer i vindmøller i Europa og hvor VE-branchen herhjemme har kritiseret den danske regering for at pausere den såkaldte Åben Dør-ordning, der gør det muligt for udviklere at byde ind med VE-projekter på et selvvalgt område for egne penge. 

I et forsøg på at skrue op for tempoet har de danske myndigheder lovet at igangsætte det hidtil største havvindsudbud inden året er omme. Udbuddet skal kickstarte udbygningen af yderligere ni GW havvind før udgangen af 2030 - et tal, der kan blive til 14 GW – og måske endnu mere. 

Regeringens forslag til en ny havplan indeholder desuden en fordobling af det udlagte område til vedvarende energi, skriver ministeriet i pressemeddelelsen.",
,2023-04-25 00:00:00,Storbritannien og Holland skal forbindes med nyt kabel og havvindmøllepark  ,Ingeniøren,Link,"Nyt kabel mellem Storbritannien og Holland vil gøre det muligt at sende energi i begge retninger fra havvindmøllepark i Nordsøen. Kabel, havvindmøllepark og konverterstation skal stå færdigt i 2031.  

Det er ikke kun i Danmark, at vi tænker i energiøer. Til næste år starter det belgiske netselskab Elia konstruktionen af en energiø. Også Tyskland og Holland har tidligere vist interesse for at bygge energiøer, enten som regulære øer eller som platforme.

Nu kommer briterne på banen i samarbejde med hollænderne. Et nyt projekt kaldet for ‘LionLink’, skal forbinde de to lande med et HVDC-kabel og en havvindmøllepark. 

Projektet blev præsenteret i forbindelse med mandagens energitopmøde i Belgien, hvor ni nordeuropæiske lande mødtes for at diskutere energi i og omkring Nordsøen. Her blev landene enige om at fordoble målet for vindkraft i Nordsøen, så det i stedet for 150 GW, skal ramme 300 GW i 2050.

Storbritannien har allerede forbindelser til udlandet med en samlet overføringskapacitet på 8,4 GW. Ud af dem går 1 GW direkte til Holland via BritNed-forbindelsen fra 2011. Den nye LionLink-forbindelse vil tilføre mellem 1,4 og 2 GW ny overføringskapacitet mellem de to lande.

Som nævnt skal LionLink forbindes med en transformerstation i den hollandske del af Nordsøen, hvorfra der er kabler til en eller flere havvindmølleparker. I første omgang forventes det, at transformerstationen får en overføringskapacitet på 2 GW. 

Energien fra vindmøllerne skal forbindes med platformen via 66 kV AC-kabler. Her vil den blive transformeret til 525 kV DC.

For at kunne sende energi til både Storbritannien og Holland skal transformerstationen udstyres med en såkaldt HVDC-multiterminal. Det er teknologi, der i dag kun kendes fra relativt få installationer i verden.

Samarbejdspartnere i Storbritannien og Holland forventer, at et udbud på projektet kan ligge klar i 2026, og at forbindelsen kan være klar omkring 2031.",
,2023-05-03 00:00:00,Energiø Bornholm kræver over 30 milliarder kroner i statsstøtte,Ingeniøren,Link,"Nye tal fra ministeriet viser et voldsomt skred i energiø-projektets økonomi fra et forventet overskud på 16 milliarder kroner til et dundrende og voksende milliardunderskud.

Økonomien for Energiø Bornholm, der fra 2030 skal være opsamlingssted for 3 GW grøn el fra havvindmøller, går fra at være dårlig til endnu dårligere. 

Det viser opdaterede vurderinger af projektets rentabilitet, som Klima-, Energi- og Forsyningsministeriet har udarbejdet, og som Ingeniøren er kommet i besiddelse af. 

Det mest sandsynlige scenarie, hvor energiøens udformning løbende bliver tilpasset kommende klimamål, vil levere et projektøkonomisk underskud på 12 milliarder kroner, som altså må dækkes med statsstøtte. 

Dette scenarie vil udløse et støttebehov på knap 1,6 milliarder kroner årligt i 20 år - i alt 31,5 milliarder kroner. Dette svarer til 10,5 milliarder kroner per GW.

Underskuddet er vokset med to milliarder siden sidste vurdering, der blev sendt ud i efteråret. Her satte ministeriet projektunderskuddet på 10 milliarder kroner. Til sammenligning forventede ministeriet et overskud på 16 milliarder kroner i energiøens oprindelige business case, der blev til under klimaaftalen 2020. 

Det giver samlet en manko på 28 milliarder kroner fra 2020 til i dag.

Ser et demokratisk underskud
Udsigten til at stå med så stor en regning for et projekt, der blev til under betingelse af at kunne levere plus på bundlinjen, får dog ikke regeringen til at droppe sine planer. 

Projektet fortsætter. Og det til stor undren fra rådgivningsfirmaet Kraka Advisory. 

»Samtlige aftaler om energiøen rummer en forudsætning for, at øerne skal være rentable. Demokratisk har regeringen og dens aftalepartier derfor et stort problem, når de frem til den modsatte konklusion uden at melde det ud til borgerne,« siger Frederik Læssøe Nielsen, der er seniorøkonom ved Kraka Advisory. Han fortsætter:

»Projektet emmer af demokratisk underskud. Når projektøkonomien kun bliver dårligere, jo mere, ministeriet regner på det, så skylder politikerne at fortælle borgerne, hvorfor man alligevel bliver ved med at gå den vej. Politikerne skylder at forsvare, hvorfor man ikke trækker håndbremsen.«

Det synspunkt deler Alternativets klimaordfører Theresa Scavenius.

»I Alternativet passer vi godt på borgernes penge. Og det ser det ud til, at regeringen ikke gør i denne sammenhæng. Vi vil forsøge at gå efter løsninger, der går ud på at bygge vedvarende energi uden at det bliver unødvendigt dyrt,« siger Theresa Scavenius.

De nye tal giver næring til partiets skepsis overfor projektet.

»Vi har hele tiden været skeptiske over for, hvorvidt at det var en god måde at lave vedvarende energi på, fordi det forudsigeligt er en rigtig dyr løsning,« siger hun.

Statsstøtte til glæde for tyskerne
Beregningerne er baseret på, at en to-tredjedel af den producerede el efter planen skal sælges til Tyskland og overføres direkte til det tyske elnet via et kabel. Og det har Frederik Læssøe Nielsen svært ved at se mening i, eftersom at etableringen og driften af øen kræver så massiv statsstøtte fra Danmark.

»Det er en underlig idé at pålægge sig selv at etablere en energiø med statstøtte, som først og fremmest producerer strøm til tyskerne,« siger Frederik Læssøe Nielsen.

En oplagt vej uden om statsstøtte er efter hans vurdering at flytte en del af energiøens planlagte energiproduktion ind på land. For landvind er meget billigere at etablere og drifte - så billigt, at der med sikkerhed ikke bliver behov for statsstøtte, siger han.

Ud over at præsentere økonomien for det mest sandsynlige scenarie, gennemgår ministeriet også flere andre scenarier. Fælles for dem er, at projektøkonomien i alle tilfælde ser endnu værre ud.

For scenariet ‘frozen policy’, hvor energiøen ikke ændrer form uanset hvad der sker omkring den, forventer ministeriet et projektunderskud på 26 mia. kroner og et statsstøttebehov på 58 milliarder kroner.

Desuden fremlægges tal for et såkaldt ligevægtskorrigeret scenarium med et projektøkonomisk underskud på -16,6 mia. kroner og et støttebehov på 32,1 milliarder kroner.

Endelig er der scenariet ‘målopfyldelse’, hvor underskuddet forventes at være 6,5 milliarder kroner og støttebehovet 12,6 milliarder kroner.

Det er op til regeringen og aftalepartierne at beslutte, om Energiø Nordsøen skal realiseres.",
,2023-05-23 00:00:00,Politisk aftale i hus om transport af brint: 'Så kan vi få lagt rør i jorden',Ingeniøren,Link,"Regeringen og de fleste af folketingets partier er blevet enige om, at der skal etableres et netværk af rør i Danmark til transport af brint fra PtX.

Hvis Danmark skal have en brintindustri, er det nødvendigt at opbygge et netværk af rør til transport af brint mellem PtX-anlæggene og de industrier, der skal bruge brinten i Danmark og videre ned i Europa.

Nu har et flertal på Christiansborg så udpeget de statslige selskaber Energinet og Evida til at eje og drive rørledningerne. 

Det fremgår af en ny aftale - der kommer i forlængelse af det PtX-udbud, der åbnede i april - som alle partier i Folketinget på nær Danmarksdemokraterne og Nye Borgerlige er blevet enige om.

»Vi har store ambitioner for udbygningen af havvind, der kan levere store mængder grøn strøm, som vi blandt andet kan udnytte til at lave brint og grønne brændsler, der kan erstatte fossile brændsler i Danmark og eksporteres til den tyske industri. Den her aftale rydder en sten af vejen, så vi kan få lagt rør i jorden og gøre eventyret til virkelighed,« siger klima-, energi- og forsyningsminister Lars Aagaard.

Deler opgaven
Evida og Energinet kommer til at fordele opgaven mellem sig.

Evida skal som udgangspunkt forbinde indenlandske brintproducenter og -forbrugere og kan tilslutte disse til et sammenkoblet brintsystem, mens Energinet som udgangspunkt kommer til at stå for et såkaldt ""backbone"" af rør. 

Det vil sige forbindelser til udlandet, forbindelser fra kommende offshore-anlæg (energiøer) og rørforbindelser på tværs af landet til et brintlager. Energinet kan desuden se frem til at blive systemansvarlig virksomhed for brintnettet.

»Med dagens aftale bliver vi i stand til at tage de næste store skridt, så vi kan forløse potentialet for vedvarende energi i Danmark og en ny, dansk styrkeposition inden for PtX,« udtaler Thomas Egebo, der er administrerende direktør for Energinet.

Af aftalen fremgår det også, at der ikke skal ske en statslig finansiering eller direkte statslige omkostninger til sådan et rørnet. Et oplæg til, hvordan finansiering af udbygningen skal ske, skal ligge klar snarest muligt i 2023.

Administrerende direktør for Evida, Kim Søgård Bering Kristensen, »ser frem til at udvikle [brint]infrastrukturen i en fortsat tæt dialog med markedsaktørerne, så den understøtter deres forretningsmæssige ambitioner i fremtidens brintøkonomi«.

Brintvirksomhed roser minister
H2 Energy er en af de virksomheder der har efterspurgt en brintinfrastruktur. Det fortalte virksomhedens direktør, Rasmus Bach Nielsen, blandt andet her på ing.dk i efteråret 2022.

»Det vil være det mest logiske at forbinde produktionen af brint i Esbjerg med knudepunktet i Egtved, hvor der er mulighed for eksport til Tyskland. Og i trekantområdet, der er det vigtigste, fordi der kan opstå nogle store forbrugere, for eksempel raffinaderiet,« sagde han.

Nu hvor aftalen er på plads, siger Rasmus Bach Nielsen:

»Aftalen er et vigtigt skridt for hele den grønne energisektor. Vi kender nu den præcise rollefordeling mellem Energinet og Evida, og det kommer til at sætte skub i processen med at få rørene i jorden,« siger han og roser Lars Aagaard for på relativt kort tid at sætte turbo på hele PtX-området.

Hos H2Energy efterlyser de dog klarhed om, hvor og hvornår rørene kommer til at ligge.

»Vi har naturligvis forståelse for, at ting tager tid, og der er en politisk proces, men vores Final Investment Decision afhænger ikke kun af timingen for, hvornår rørene fra Esbjerg til Fredericia er klar til brug, men også af prisen for brugen af selve rørene. Når det er sagt, er aftaledokumentet et vigtigt skridt. PtX kommer til at definere en hel ny industri i Danmark og det er med til at fremme landets grønne fremtid,« siger Rasmus Bach Nielsen til Ingeniøren.",
,2023-05-25 00:00:00,"ANALYSE Næste gang staten udbyder havvind, bliver det markant anderledes end før",Ingeniøren,Link,"Ingeniøren erfarer, at der bliver stillet krav til bæredygtighed og miljø i kommende udbud af nye havvindmøller. Men Danmark går ikke så langt som andre lande.

De havvind-udbud, som regeringen og en række partier aktuelt forhandler om, kommer til at se markant anderledes ud, end hidtil.

Lytter man til kilder tæt på forhandlingerne kommer princippet om altid at vælge det billigste bud til at træde mere i baggrunden. Det giver plads til at stille en række minimumskrav - såkaldte ‘tærskler’ - i forhold til parkernes bæredygtighed, materialernes genanvendelighed og møllernes skånsomhed i forhold til naturen. 

Sådanne minimumskrav er der ifølge Ingeniørens oplysninger bred opbakning til, men de blev som udgangspunkt bragt på banen af SF, der tidligere på foråret fremsatte et forslag om at bruge en del af udbudsprisen til at genoprette havets natur og biodiversitet.

SF foreslår helt konkret at øremærke én procent af anlægssummen til at genoprette og bevare havets natur og biodiversitet. 

To tredjedele af beløbet skal bygherren selv disponere over til naturtiltag, der skal beskrives i udbudsprocessen. 

En tredjedel skal gå til en fond, der f.eks. kan investere i stenrev eller ålegræs. Selv om forslaget møder stor sympati fra alle politiske verdenshjørner, så er der fortsat uenighed om detaljerne.

Staten vil være medejer
Selvom staten vinker farvel til rent økonomisk funderede udbudsrunder, så bliver det ikke et goddag til tærskelmodeller som dem, man ser flere og flere steder i udlandet som f.eks. Tyskland, Belgien og Holland, hvor udviklerne skal levere løsninger, der kan levere stabil elforsyning set hen over et døgn, som f.eks. via en kombi-løsning med PtX. 


For problemet er, at hvert yderligere krav automatisk også skærer en ekstra skive af den pris, som den ellers ville kunne indkassere for at give vinderen af udbuddet adgang til området. Klima-, Energi- og Forsyningsministeriet værner derfor om sin mulighed for at tjene penge. 

Det er årsagen til, at den for nylig meldte ud, at regeringen går efter en model, der sikrer, at staten både kommer til at indkassere en koncessionsafgift for hvert udbud og samtidigt kommer til at eje 25 procent af hver af de udbudte parker. 

Efterlyser innovations-udbud
At regeringen nøjes med at tage små skridt, skuffer flere VE-udviklere som f.eks. Vattenfall, der efterlyser udbudsrunder, hvor der er fokus på at finde det mest innovative forslag frem for det, der er billigst.

Den idé har dog ikke gang på jord hos Energinet og Energistyrelsen, som er nervøse for, at sådanne udbudsprocesser bliver en åben ladeport for klager fra afviste udviklere. Risikoen for retssager og for, at sagen dermed trækker i langdrag, er simpelthen for stor. Så er det bedre at gå efter hurtigere og mere sikre udbud, lyder det fra interne kilder i miljøet. 

På den tekniske front forhandler regeringen og dens aftalepartier således fortsat på en forholdsvis klassisk udbudsmodel med en samlet pulje på i alt 9 GW, hvor de 6 GW leveres af Hesselø (1 GW), Krigers flak II/Kategat II (2 GW), Nordsø I (3 GW), mens Energiø Bornholm leverer 3 GW. 

Dertil kommer, at regeringen vil tillade overplanting altså øge mølletætheden på det tildelte areal på yderligere 4 GW. Dog er disse 4 GW ikke en del af udbud og er således ikke sikret fx. nettillutning. Derfor vil de oplagt kunne bruges til at etablere PtX.    

Indtil videre er energiø Bornholm stadig med i puljen. Men da forhandlingerne på den front fik en hård opbremsning, efter nye beregninger på Energiø Bornholms økonomi for nylig viste et statsstøttebehov på 31,5 mia. kroner for det mest sandsynlige scenarie, er der risiko for, at øen bliver taget ud og kørt i et parallelspor. 

Trægheden er et resultat af, at flere ordførere har hugget bremserne i, fordi økonomien nu ser dårlig ud. Ordførerne er blevet bekymrede for, om det virkelig er den bedste måde at bruge pengene på, på trods af at de allerede for et år siden droppede kravet om, at øerne skal være rentable. 

Det hele står og falder med elprisen 
Ligefrem at droppe Energiø Bornholm bliver der dog næppe tale om. I så fald ville det for længst være sket, f.eks. da regeringens økonomiudvalg for omtrent tre måneder siden vurderede to indstillinger om at lukke Energiø Bornholm og det noget større projekt Energiø Nordsøen. Økonomiudvalget valgte at holde liv i projekterne i erkendelse af, at energiøerne er systemisk vigtige i forhold til at få etablere flere forbindelser mellem Danmark og udlandet.

Med de seneste beregninger for Energiø Bornholm er regeringen og dens embedsværk måske også kommet til at spænde ben for sig selv. Dykker man ned i det materiale, der ligger til grund for de igangværende forhandlinger om Energiø Bornholm, så regner regeringen med at kunne tjene 26 øre per kWh. Og det er lige lovligt lavt sat, hvis man spørger Hans Henrik Lindboe, der er partner i Ea Energianalyse. Efter hans vurdering er en elpris på 40 øre/kWh ikke urealistisk. 

Hvad elprisen reelt bliver, får afgørende betydning for, hvor røde tallene bliver på bundlinjen. Og det er også denne elpris, der kommer til at afgøre, om projektet får brug for statsstøtte eller ej. Hvis regeringen vælger at gøre alvor af dens overvejelser om at give øen sin egen elpriszone, så kommer elprisen til at være under det niveau, som udviklerne kunne tjene andre steder - og så får udviklerne brug for kompensation, der enten skal kradses ind via højere tariffer eller gennem statsstøtte. 

Summa summarum er der rigtigt mange uafklarede spørgsmål, som er med til at gøre projektet meget usikkert - en præmis, som regeringen også selv gentager igen og igen. Derfor ville det ikke være mærkeligt, hvis regeringen ender med at trække øen ud af udbuds-ligningen.",
,2023-05-30 00:00:00,Det må briste eller bære: Havvinden ved Energiø Bornholm får ingen statsstøtte,Ingeniøren,Link,"Regeringen forhandler aktuelt om at lægge et loft på statstøtten til Energiø Bornholm på 17,6 mia. kroner trods et estimeret behov på 31,5 mia. kroner. Støtten er øremærket til kabler til Tyskland og Sjælland og altså ikke selve offshore-parkerne.

Energiø Bornholm kan kun regne med statsstøtte til at etablere en kabelforbindelse til Tyskland og Sjælland.

Det viser et forslag til et støtteloft, som Ingeniøren er kommet i besiddelse af, og som er omdrejningspunktet for de igangværende forhandlinger om energiøens kommende udbud for havvind.

Af forslaget fremgår det, at der skal gives 9,6 mia. kroner for investeringer og drift af kabel til Sjælland, 7, 3 mia. kroner til investering og drift af HVDC-konverter på Bornholm og 0,7 mia. kroner til en bæredygtighedspakke, der går til at sikre en række minimumskrav, tærskler, til materialer og beskyttelse af miljøet.

Det løber alt i alt op i 17,6 milliarder kroner. Det er 14 milliarder kroner mindre end det beløb,  Finansministeriet ellers havde regnet sig frem til som det reelle støttebehov for Energiø Bornholm. Ministeriets seneste beregninger viser et støttebehov på 31,5 milliarder kroner for det mest sandsynlige scenarie. 

»I princippet lægges der ikke op til at give noget støtte til selve havvinden ved Energiø Bornholm. For de 17,6 mia. kroner går nærmest alene til at lave forbindelsen. Så de facto ser det ud til, at der ikke går noget direkte støtte til havvind,« siger Carsten Chachah, der er seniorchefkonsulent ved VE-producenternes brancheorganisation Green Power Denmark.

Er det realistisk, at byderne på havvind for Energiø Bornholm kan klare sig uden statsstøtte? 

»Det har jeg svært ved at svare på. For det afhænger af, hvad det er for nogle elpriser og omkostninger, de har lagt til grund, og om dem, der skal byde,« siger han og fortsætter:

»Nu er det op til havvindsudviklerne at forholde sig til den endelige aftale - og når der har været en markedsdialog at få de endelige vilkår og udbudsbetingelser på plads. Det er først, når udviklerne har budt på det, at man kan se, om projektet kan bære.«

En aktindsigt dokumenterer, at Finansministeriet i februar bad Energistyrelsen om at udarbejde en analyse af, hvilke konsekvenser, det ville have at droppe Energiø Bornholm og erstatte det med radial havvind samme sted. Det viste sig at forringe økonomien yderligere. Hvorfor sammenligne projektet med radial havvind i samme område frem for et helt andet sted?

»Der er ret begrænsede muligheder for havvind i den størrelse, når man snakker forbundet til Sjælland. Så er vi omme i Nordsøen, hvor der er de store potentialer. Man kan f.eks. ikke bare lave Hesselø større, for det er der ikke fysisk plads til,« siger han. ",
,2023-05-31 00:00:00,Energiø Bornholm hænger i tynd tråd med ny havvindaftale,Ingeniøren,Link,"Regeringen og dens aftalepartier har officielt indgået en aftale om danmarkshistoriens største udbygning af havvind på 9 GW havvind, selv om der er betydelig risiko for, at Energiø Bornholm og dermed en tredjedel af aftalens vindmøller bliver helt droppet.

Flere partier er kritiske overfor den nye politiske aftale, som regeringen og en række aftalepartier indgik i går aftes, og som sætter rammerne for udbud af mindst seks GW havvind plus Energiø Bornholm, der er sat til 3 GW. 

De synes, at aftalen står på gyngende grund og mener, det er usikkert, om der vil være bydere til Energiø Bornholm.  

Flere aftalepartier har været betænkelige ved det store støttebehov på 31,5 mia. kroner, som øen ifølge de seneste estimater fra Energistyrelsen ser ud til at få. 

Det fortæller Steffen Frølund, der har deltaget i forhandlingerne som folketingsmedlem for Liberal Alliance.     

»Ret tidligt i forløbet fik vi gjort det klart, at vi ikke ville gå med til at give statsstøtte til hele den forventede omkostning på over 30 mia. kroner. Derfor fik vi forhandlet os frem til, at det kun skulle være 17,6 mia. kroner, som svarer til hvad det koster at etablere den danske del af infrastrukturen i form af kabel og anlæg,« siger Steffen Frølund. 

Find ny forretningsmodel
Aftalen rummer således ikke støtte til de udviklere, der ønsker at etablere og drive de vindmøller, som omdanner vind til el. De må klare sig på markedsvilkår.

»En opstiller skal således på en eller anden måde kunne gøre det billigere, end hvad ministeriet har regnet ud, at man skal kunne gøre det til. Og det kan være ved, at de enten kan bygge det billigere eller at man får en bedre business case efterfølgende, som fx at de kan sælge deres el dyrere, eller at brinten er mere værd,« siger han. 

De beregninger, som Liberal Alliance og de øvrige partier er blevet forelagt, tyder på, at det ikke forbedrer samfundsøkonomien ret meget at bygge billigere.

Til gengæld er der noget at hente, hvis udviklerne formår at høste flere penge fra produktionen end den elpris, som Energistyrelsen har valgt at basere deres beregninger på, nemlig i omegnen af 26 øre per KWh. 

Og det kan der være, hvis man spørger Hans Henrik Lindboe, der er partner i Ea Energianalyse. Han vurderer at den estimerede elpris er for lavt sat. Han finder det ikke urealistisk at forvente en elpris på 40 øre /kWh.

»Samfundsøkonomien for Energiø Bornholm bliver mere fornuftig, hvis udviklerne kan forvente at få mere for produktionen end det, styrelsen har angivet. Med en højere elpris kan samfundsøkonomien komme op på nul. Det er ikke nødvendigvis godt nok til, at udviklerne byder og projektet bliver realiseret,« siger Steffen Frølund.

Fratager den nye aftale udviklerne modet til at byde, kan det betyde, at projektet falder fra hinanden, inden det overhovedet er kommet i gang. I så fald kan det ifølge Steffen Frølund betyde, at »der slet ikke bliver bygget nogen energiø.« I så fald er de 1,2 milliarder danske skattekroner, som indtil videre er brugt på at gøre projektet levedygtigt, tabt på gulvet.

Formålet blæser i vinden
Aftaleteksten rummer ikke nogen forklaring på, hvad formålet med Energiø Bornholm er. En stor klimaeffekt kommer øen næppe til at have, påpeger Steffen Frølund. For lige præcis hvad angår Energiø Bornholm har partierne faktisk fået udleveret et notat, der er udarbejdet af Energistyrelsen. Det konkluderer, at øen ikke har nogen videre klimaeffekt og derfor godt kan undværes på den front. I 2030, hvor energiøen efter planen skal være færdig, er ellen i stikkontakterne grøn nok til, at det ikke påvirker klimaeffekterne.

Men hvad er så overhovedet formålet med energiø Bornholm, hvis de oprindelige argumenter for at bygge den smuldrer? Og hvorfor skal den bygges inden 2030?

»Selvfølgelig vil vi gerne have en masse grøn strøm til f.eks. brintproduktion. Så er der forsyningssikkerhed, hvor der er behov for at have en større geografisk spredning af udnyttelsen af havvind. Og endelig fik vi under forhandlingerne også forelagt sikkerhedspolitiske argumenter som f.eks. at være med til at gøre Danmark uafhængig af russisk gas,« siger Steffen Frølund. 

Forhastet proces
Theresa Scavenius (Å) køber ikke rigtigt argumenterne for energiøen og synes i det hele taget, at den nye aftale om havvind er truffet på et ufagligt - uansvarligt - grundlag. Hun oplever, at hele aftalen er blevet hastet igennem uden, at problematikkerne er blevet ordentligt belyst.

»Jeg er meget chokeret over den forhastede proces. Det kom helt bag på mig, at regeringen i fredags sagde, at forhandlingerne nu skal lukkes. Det følte jeg mig slet ikke klar til, for vi var stadig først ved at finde ud af, hvad der er op og ned ,og hvad det er for økonomiske risici,« siger Theresa Scavenius.

Hun fortæller, at hun gang på gang forgæves har efterlyst grundlæggende analyser af den aktuelle markedssituation, hvordan andre lande udbygger havvind, og hvad der sker i Holland, der regnes for at være én af frontløberne på området. 

»Hvis man træffer store beslutninger, så har man undersøgt sagen og har tænkt på forskellige scenarier og træffer beslutninger på baggrund af mange parametre. Det er bekymrende, hvis Finansministeriet, Erhvervsministeriet, Klimaministeriet har lavet sådanne analyser uden at ville dele det med os,« siger hun. 

Formuleret i al hast
Én af de ting, hun har undret sig over i aftalen, er formuleringen om, at beslutningen om de 3 GW havvind, der udbydes i regi af energiøen, skal udskydes til senere, hvis ikke det lykkes at få den afsat til udviklere. 

»Det er uklart for mig, hvad det betyder. Den er formuleret i al hast. Der har ikke været tid til at formulere noget, der giver mening,« siger hun. 

Endelig savner hun, at man i aftaleteksten havde sat den nye aftale op imod de tidligere aftaler, der er indgået i 18, 20 og 22.

»Der er risiko for, at partierne med aftalen oversælger den samme havvind mange gange. For det er uklart, hvordan denne her aftale ligger oven på dem, der tidligere er indgået,« siger Theresa Scavenius. 

Hun har ligeledes svært ved at se, hvad den nye aftale egentlig flytter i forhold til de nye minimumskrav om bæredygtighed, som byderne skal opfylde for at kunne byde på et projekt.

»Afrapporteringskravene kommer i forhold til EU-ret og ville således også være stillet uden den indgåede aftale. Og da der ikke er tale om deciderede udbudskritierier, kommer udbuddene fortsat kun til at være en konkurrence om pris,« siger hun. 

Vattenfalls innovationsdirektør Thomas Hjort kan endnu ikke sige, om selskabet kommer til at byde ind på projekter i regi af Energiø Bornholm. 

»Det ved vi ikke endnu. Energiø Bornholm er et kompliceret projekt, især fordi de elektriske forbindelser både handler om selve havvinden, men også som generelle forbindelser mellem Danmark og Tyskland. Vi glæder os til at blive klogere i den kommende markedsdialog.« 

 ",
,2023-06-01 00:00:00,Forslag: brug 130 mia. kroner over de næste 20 år til et netværk af brintrør,Ingeniøren,Link,"CIP Fonden melder sig nu på banen med et bud på, hvordan et netværk af brintrør kan rulles ud over Danmark med henblik på eksport. Hvis staten samtidig leverer smidig sagsbehandling og stiller garanti for investeringen, kan det resultere i en eksport på 100 mia. kroner årligt.

Der skal turbo på den grønne omstilling og CIP Fonden kommer nu med deres eget forslag til, hvordan et brintnet kan udbygges.

Fonden har fokus på brint til eksport og med de rette rammer, kan det resultere i en samlet produktion på 216 TWh, hvoraf de 200 TWh forventes eksporteret til en værdi på 100 mia. kroner årligt. Det skriver fonden i en ny rapport.

»Klimaet kan ikke vente længere, og det er vores generations valg, om Danmark stadig forbliver det grønne foregangsland, vi i årevis har brystet os af at være. Brint kommer til at spille en nøglerolle i Europas grønne omstilling, og i Danmark har vi exceptionelt gode forudsætninger for at producere grøn brint i Nordsøen og Østersøen til konkurrencedygtige priser,« skriver Fonden i en pressemeddelelse med bestyrelsesmedlem Anders Eldrup som afsender.

Det er især eksporten til de tunge industrier i Tyskland, Holland og Belgien, som trækker størrelsen på netværket op.

Hovedpointerne i forslaget er følgende:

Danmark skal satse på brintmarkedet nu og investere i en sammenhængende infrastruktur
Udbygningen skal fokusere på udlandsforbindelser og offshore-forbindelser, da størstedelen af vores eksport vil komme fra Nordsøen og Østersøen
Den nye brintinfrastruktur skal bygges og dimensioneres til fremtidens behov
Etableringen kræver fleksible rammer i starten og understøttende vilkår fra staten, som påtager sig en del af risikoen
Brintinfrastrukturen skal udbygges i etaper, der kan stå alene og ikke er afhængige af fremtidige beslutninger
Der skal træffes beslutninger om kommende forbindelser og tilrettelægges godkendelsesprocesser nu, så der ikke spildes tid på unødig sagsbehandling
Udspillet fra CIP Fonden hænger godt sammen med den politiske aftale fra maj måned om ejerskabet til et brintnet i Danmark. Her blev det besluttet, at Energinet skal stå for at “forbinder grænseoverskridende rørbunden brintinfrastruktur til et dansk modtagerpunkt, offshore rørbunden brintinfrastruktur og grænseoverskridende brintrør på tværs af landet til et brintlager, et såkaldt backbone”, mens Evida skal have ansvaret for at “forbinder indenlandske brintproducenter og -forbrugere”.


CIP Fonden har også et forslag til, hvor de nye rør til transport af brint skal ligge, og her er der, ikke overraskende, et relativt stort sammenfald med de rør, som Energinet tidligere har kigget på og som bygger på den markedsdialog, som Energinet og Evida gennemførte i 2022, og som resulterede i 70 indmeldte brintproducerende anlæg.

I forslaget understreges det, at hvis Danmark skal bygge sådan et rør net, så er det vigtigt, at det fra starten af har den rette størrelse. Det siger Charlotte B. Jepsen, ledende partner i CIP Fonden:

»Med vores udrulningsplan vil der være tale om Danmarkshistoriens største anlægsprojekt, så det er vigtigt, at dimensioneringen fra start er stor nok til at matche de fremtidige behov – ikke mindst i eksportsammenhæng,« skriver hun. 

To nye Brintøer
Men som noget nyt, forudsætter CIP Fonden, at en stor del af den fremtidige grønne brintproduktion skal leveres fra to dedikerede brintøer i Nordsøen, én på Doggerbanke og én i nærheden af den planlagte, kommende statslige energiø. Øerne skal have direkte forbindelse til både Danmark og Tyskland.

Hvor der ser ud til at være enighed om, hvor de store brintrør skal ligge, så går CIP Fonden videre i ønsket om, hvilken rolle staten skal indtage. I den politiske aftale er det understreget, at det endnu ikke er truffet beslutninger, som medfører “bindinger ift. statslig medfinansiering eller direkte statslige omkostninger”.

Men I CIP Fondens rapport er der lagt op til, at staten, ud over en mere smidig sagsbehandling af indsendte projektansøgninger, kan spille en aktiv rolle i forhold til at
reducere risici ved etablering af brintinfrastrukturen. Det skal ske ved at staten tager en risiko på vegne af den fremtidige brug af brintinfrastruktur, som så kan betales tilbage over tid.

Det vil, som fonden skriver, kræve “relativt fleksible og ukomplicerede rammer fra start for at imødekomme, at der er tale om et marked under opbygning og samtidig imødekomme markedets behov for at kende de langsigtede rammevilkår”. CIP Fonden kalder det for “en slags sandkasse-regulering for en periode, som senere udmøntes i konkrete regler” og henviser til, at det i princippet er den samme form for af brintmarkedet, som EU lægger op til.

De peger dog på, at når det gælder de private aktører, så synes der at være kapital klar. Udfordringen er at få pengene kanaliseret ud til konkrete projekter.

Men der er også en risiko forbundet med at investere i et brint net. Først og fremmest peger CIP Fonden på ressourcer, som for eksempel kvalificeret arbejdskraft, råstoffer og sjældne metaller.

",
,2023-06-02 00:00:00,Landvind: alt for meget snik-snak og for lidt handling,Ingeniøren,Link,"Mens armene er i vejret flere steder over, at den nye aftale om rammerne for udbud af havvind er på plads fra et bredt flertal i Folketinget, er der grund til at dvæle over den tilsvarende langsommelighed i opsætningen af vind på landjord. For det er ikke just faglige eller finansielle årsager, der står i vejen for mere landvind. Det er snarere et spørgsmål om såkaldt visuel forurening eller sagt på jævnt jysk: Ingen vil være nabo til skidtet. 

Den nye politiske aftale skal firedoble produktionen af grøn strøm på havet og føre til 600 kæmpevindmøller, men den kommer ikke til at få nogen større betydning for hverken Danmarks 2025 eller 2030-mål. Udbud af havvind samt udvikling og opsætning af de mange møller i parkerne er en tung affære. I modsætning til opsætning af landmøller, der er langt billigere og teknisk mere ukomplicerede at sætte op. Tommelfingerreglen er, at havvind koster cirka 50 procent mere at opføre - til gengæld producerer den også mere energi end landvind. 

Men andre argumenter gør sig gældende i landvindens favør: I disse krigsprægede tider er det langt nemmere at beskytte energiinfrastrukturen ved landfaste møller. Vi ved, at russerne kortlægger vores grid til vands, og angrebet mod Nord Stream har vist med larmende tydelighed, at det er svært at beskytte den type kabler og andre installationer til søs. 

Tidshorisonten er også afgørende. Ørsted, Vattenfall og diverse kapitalfonde kan opføre landmøller i et tempo, hvor det kan få afgørende betydning for, at Danmark når vores kortsigtede klimamål. Og som klimaforskerne gang på gang understreger, så er tid en afgørende faktor, hvis vi skal undgå de mest katastrofale effekter af stigende temperaturer.

Det er ubestrideligt, at havvind har indtaget pladsen som et af de store prestigeprojekter i den danske grønne omstilling. Energiø Bornholm er vokset til 3GW, og for Energiø Nordsøen er der truffet politisk beslutning om udbygning med 10 GW senest inden udgangen af 2040. Dertil kommer en række havvindmølleparker, bl.a. Thor Havvindmølleparker på 1 GW, der forventes at åbne i 2028 og Hesselø-parken, der fortsat afventer et udbud, men som skal dimensioneres til 800-1200 MW. 

Der er mange gode grunde til, at havvinden således indtager sejrsskamlen. De er til mindre gene for borgerne, og det er alt andet lige nemmere at bygge stort og skalere op. Men havvind er dyrere og derfor er det kritisk, at der er meget stille omkring at få revitaliseret udviklingen af landvind. For et år siden rasede debatten om kommuner, der syltede godkendelser af vindmølleparker eller udlægning af områder til vind. Det førte til en aftale fra juni 2022, der lovede en firedoblet produktionen af sol- og vindenergi på land i 2030, hvilket skulle muliggøres af et hurtigere myndighedsarbejde, styrket lokal opbakning til opstillingen og hjælp fra staten til at få gang i de lokale energiparker.

Problemet er bare, at der sker alt for lidt. Faktisk står kapaciteten i megawatt fra danske landvindmøller til at falde i år. Mange kommuner er i gang med klimahandlingsplaner og udlægning af områder til energiparker - de områder, hvor møller og solparker skal opstilles. Men her et år efter må man konstatere, at der stadig er alt for mange kommuner med et meget lille antal opstillede MW vindkraft. Det gælder f.eks. en del kommuner i Nordsjælland og Storkøbenhavn som Ballerup, Gladsaxe, Helsingør, Egedal og Allerød. Men også jyske og fynske kommuner som Nordfyns, Horsens og Fredericia optræder meget langt nede på listen over kommuner og den opstillede vedvarende energi. 

“Sagsbehandlingen skal sættes i syvende gear,” lød det i en kritisk udmelding fra Dansk Industri for nylig. Organisationen understreger samtidig, at kommunerne har hovedansvaret for at fremme og vedtage lokalplaner for solcelle- og vindmølleprojekter.

Hvor industrivirksomhederne ifølge DI nemmere kan omstille deres produktion væk fra fossile brændsler, hvis der er tilstrækkelig med lokal VE-forsyning, så gavner solceller og vindmøller både forbrugernes og virksomhedernes el-regning, viser en ny analyse fra brancheorganisationen Green Power Denmark. Elregningen for danske såvel private som professionelle forbrugere bliver samlet set 25 mia. kr. højere end nødvendigt, hvis opstillingen af solceller og vindmøller bliver forsinket rundt omkring i Europa, lyder det. 

Lad os nu lytte til fornuft, der både er grøn og brolagt med færre 1000-kronesedler. Lad os sætte turbo på opførelsen af flere landmøller i tyndt befolkede områder. Det er trods alt en markant sjovere nabo end ildelugtende svinefarme med hundredtusindvis af grise og pesticider, der ødelægger vores drikkevand.",
,2023-06-07 00:00:00,Ny politisk aftale: Vindmøller og energiøer får knap en tredjedel af Danmarks havareal,Ingeniøren,Link,"Udover arealer til vedvarende energi skal den samlede natur- og miljøbeskyttelse skal i fremtiden udgøre mere end 30 procent af det danske havareal.

Regeringen er sammen med alle Folketingets partier nået til enighed om en ny dansk havplan, der sætter fokus på naturbeskyttelse og biodiversitet, mens havvindmøller og energiøer står til dække et langt større areal end tidligere meldt ud. 

Det oplyser Erhvervsministeriet i en pressemeddelelse.
»Det er en god dag for vores hav,« siger erhvervsminister Morten Bødskov (S).

»Aftalen om Danmarks Havplan er et bevis på, at markant udbygning af vedvarende energi, styrket beskyttelse af havet og hensyn til fiskerierhvervet kan gå hånd i hånd,« tilføjer han.

Den nye havplan er i tråd med 2030-målsætning i EU’s biodiversitetsstrategi på havet, hævdes det. 

Den samlede natur- og miljøbeskyttelse skal i fremtiden udgøre mere end 30 procent af det danske havareal, mens der er »en ambition« om, at såkaldte ‘stærkt beskyttede’ områder gradvist udgør et større areal og udgør 10 procent af havarealet i 2030.

Det er en »markant forøgelse«, siger miljøminister Magnus Heunicke (S).

»Og det har vores pressede havnatur hårdt brug for. Fra hummeren til marsvinet giver vi nu havets arter og natur bedre vilkår.«

Herudover påpeger miljøministeren, at Folketingets partier med aftalen ønsker at reducere arealet til råstofindvinding, hvor havbunden ødelægges, og dyrliv forsvinder for bl.a.at indvinde sand til kystsikring, beton eller projekter som den kommende kunstige ø i København, Lynetteholm.

Selvsamme råstofindvinding til havs skal miljøministeren i samråd om i morgen.

Penge til fiskeriet
Udover bedre beskyttelse af naturen sigter den nye havplan mod bedre at udnytte potentialet for havvind, især i den danske del af Nordsøen. Folketinget er blevet enige om at fordoble udlægget i havplanen til vedvarende energi og energiøer. 

Det betyder, at omkring 30 procent af det danske havareal udlægges til vedvarende energi. Helt konkret udlægges områder i Kattegat, Skagerrak og Østersøen, samt i den vestlige del af Nordsøen.

Klima-, energi- og forsyningsminister, Lars Aagaard, udtaler:

»Danmark skal med vores attraktive havarealer være et grønt kraftværk i Europa, der bidrager til klimamål, forsyningssikkerhed og uafhængighed af fossile brændsler. Det kræver en massiv udbygning af havvind.«

Men når en større del af havarealet afsættes til vedvarende energi og naturbeskyttelse, har det alt andet lige også sine ofte. Med den nye havplan sættes der 75 millioner kroner af »til at understøtte en bæredygtig udvikling af det danske fiskerierhverv, herunder fremme af nye teknologi og bedre samspil mellem miljø og natur«.

Det skyldes, at »det nødvendigt at gentænke dansk fiskeri og se på, hvordan dansk fiskeri sikres i fremtiden som et robust og konkurrencedygtigt erhverv«.",
,2023-06-13 00:00:00,Mens vi venter på energiøen: Vores Nordsø-naboer rykker,Ingeniøren,Link,"Den danske energiø bliver ikke den første i Nordsøen, og økonomien kan derfor blive presset, men der vil stadig være plads på markedet til elproduktionen.

Belgien og Tyskland er allerede godt i gang med at etablere energiøer i Nordsøen, og Holland og Storbritannien følger lige efter. De har alle set ideen og er i gang med planlægning og indkøb af materiel.

Samlet er der udsigt til, at vores nabolande i Nordsøen inden for samme tidsramme som Danmark eller hurtigere - er klar til at sende 11,3 GW el fra havvindmøller ud på det europæiske elmarked.

I mellemtiden er startdatoen for den danske energiø rykket fra 2030 til 2033, og danske aktører står stadig og venter på udbudsmaterialet fra Energistyrelsen.

At andre lande er kommet længere i deres bestræbelser på at etablere deres energiøer, behøver dog ikke nødvendigvis at blive et stort problem for Danmark, siger Lena Kitzing, der er lektor og leder af forskningsgruppen Samfund, marked og politik på DTU-instituttet Vindenergi og Energisystemer.

Hun og hendes kolleger publicerede sidste år en artikel i tidsskriftet Energies, hvori de kvantificerede den socioøkonomiske værdi af offshorenet og identificerede deres vigtigste drivere ved hjælp af en modellering af, hvordan Europas energisystem udvikler sig frem til 2050 – også på havvindområdet.

Ved hjælp af modellen analyserede forskerne sig frem til, at det i forhold til at dekarbonisere fremtidens energisystem vil være samfundsøkonomisk optimalt at etablere 214 GW indbyrdes forbundne energiøer i Nordsøen – det svarer til mindst otte-ni øer, der hver især er i størrelsesordenen 20 GW eller mere.

I analysen regnede forskerne dog ikke med øer større end 24 GW. De fleste vil sandsynligvis være lidt mindre – især i begyndelsen af udviklingen.

»Vores beregninger viser, at der er behov for flere energiøer i Nordsøen – måske omkring otte stykker, når vi ser hen mod 2050. Så det er ikke sådan, at det ene land kan spænde ben for det andet lands planer om at bygge en energiø ved at skynde sig at bygge først. Alle nordsølande vil nok få energiøer i fremtiden,« siger Lena Kitzing.

Det var altså aldrig forventningen, at den danske ø skulle være den eneste, men spørgsmålet er, om det er et problem, at den nu ikke engang kommer ind som nummer to, men mere sandsynligt som nummer sidst?

»Dem, der udnytter ressourcen først, får den største økonomiske fordel. Derfor vil hver ny energiø forrykke prisbilledet for el fra havvindmøllerne generelt i Nordsøen,« siger Carsten Chachah, der er senior chefkonsulent hos Greenpower Denmark.

Fra konsulentvirksomheden Ea Energianalyse presses der dog på for at få sat gang i planlægningen:

»Vi ved, at det er en god idé med en energiø, det er der er lavet tilstrækkelig med analyser til at fastslå. Om 50 år kan vi måske konkludere, at det ikke var det bedste layout, og at der måske var løsninger, som var lidt billigere. Men lige nu mener jeg, at hastighed er vigtigere end perfektion,« siger partner Hans Henrik Lindboe.

Idéen med en ø, hvor energien fra store havmølleparker i Nordsøen kan konverteres til jævnstrøm og fordeles til de elmarkeder, hvor prisen er bedst, blev lanceret af det hollandske netselskab TenneT tilbage i 2016.

UK/Holland – i den hollandske del af Nordsøen:

Siden er den bare vokset og vokset, og sidste år blev Belgien, Nederlandene, Tyskland og Danmark enige om et sammenkoblet system af energiøer og -hubs i Nordsøen, hvor der kunne tilsluttes helt op til 150 GW vindkraft. Den opgave blev i april i år udvidet med flere lande og et mål om mindst 300 GW havvind i 2050.

Men da den danske energiø 100 km vest for Thorsminde blev lanceret i 2021 med opbakning fra næsten alle Folketingets partier, var det med målet om, at den skulle være ‘verdens første’.

I den forbindelse sagde daværende klima-, energi- og miljøminister Dan Jørgensen (S), at »det er vigtigt for Danmark at være et foregangsland.« På den måde skulle andre lande blive inspireret af de danske løsninger.

Det må man sige, at de er blevet, for flere af landene rundt om Nordsøen har for længst overhalet de danske planer.

I Belgien er udbudsmaterialet sendt ud, og kontrakterne underskrevet. Byggeriet af en kunstig ø går i gang i 2024, og øens energiinfrastruktur sættes i drift i årene fra 2026 til 2030. Øen, der har fået navnet Princess Elisabeth Island, bygges 30 km ud for Oostende og forventes at få tilsluttet 3,5 GW havvindmøller. I den forbindelse indgik Danmark og Belgien en aftale om at koble de to kommende energiøer sammen via et kabel kaldet TritonLink.

Efter al sandsynlighed vil det dog først ske efter år 2033.

Belgien – 30 km ud for Oostende i den belgiske del af Nordsøen:

Hvor Belgien og Danmark altså helt konkret vil bygge en ø til at huse det elektriske udstyr og muligvis også gøre plads til reservedele, personalebygninger og brintproduktion, så har Tyskland og Holland valgt en anden løsning. Her er der tale om platforme, hvor de store konverterstationer skal placeres.

Et kig på den tyske løsning viser, at der i første omgang måske ikke vil være tale om en ‘rigtig’ energiø, da hver konverterstation er koblet på en enkelt havmøllepark og derfra ført i land. I alt har de tyske netselskaber planlagt fi re platforme i den tyske del af Nordsøen nordvest for Wilhelmshaven. Men konverterstationerne giver mulighed for at koble fl ere kabler på i det, der rent teknisk kaldes for et ‘multiterminal-HVDC’-system. Sådan et system er nødvendigt for at kunne sende energien derhen, hvor priserne er højest.

Det har hollænderne til gengæld allerede indarbejdet i deres løsning. Deres ‘ø’ er også en platform, men det forventes, at den fra idriftsættelsestidspunktet i 2030 skal kobles sammen med Storbritannien via et kabel kaldet LionLink. Den første etape bliver på 2 GW, og den kan udbygges med moduler af 2 GW.

Imens står de danske aktører endnu og venter på udbudsmaterialet til den danske ø i Nordsøen. Processen er ikke blevet gjort nemmere af de seneste økonomiske beregninger for Energiø Bornholm, der viser et behov for statsstøtte på 31,5 milliarder kroner for den mest sandsynlige model.

At støttebehovet er så højt, er bl.a. en følge af, at den forventede elpris er sat meget lavt, og at man også har medregnet det, som det forventes at koste at etablere interconnectorerne.

Det kan få betydning for energiøen i Nordsøen, der i sin oprindelige form skulle have siddet som en edderkop i midten af et spindelvæv af elektriske forbindelser til de andre lande rundt om Nordsøen.

Sådan som den danske energiø i Nordsøen er udlagt, er der tale om en langt mere kompleks, men muligvis også mere fremtidssikret opbygning end for eksempel de tyske platforme, og Carsten Chachah undrer sig over, at tyskerne går solo med rene platforme.

»Jeg havde troet, at Tyskland ville være mere optaget af at blive koblet til den danske energiø fra start, når man nu netop har haft et dansk-tysk samarbejde om at udvikle energiøen,« siger han.

Tyskland – nordvest for Wilhelmshaven i den tyske del af Nordsøen:
Tennet
Fire platforme på 2x2 GW og 2x0,9 GW. Sættes i drift i 2028, 2029 og 2030. Forbindelse med kabler til Tyskland. Ingen PtX på platforme
Illustration: Tennet.
For Hans Henrik Lindboe har det været vigtigt at holde fast i, at øen egentlig skulle have stået klar i 2030, men han har også måttet acceptere, at processen er blevet kompliceret, fordi øen fra politisk hold fra begyndelsen skulle etableres som en kunstig ø med forbindelse til flere lande end Danmark.

Han vurderer, at tidsplanen 2030 kunne være nået med en mere gradvis tilslutning til øen. Ifølge Hans Henrik Lindboe er det altså ikke ønsket om en kunstig ø, der har forsinket processen – det er ønsket om at få de internationale aftaler på plads fra start.

»Så selvom jeg mener, at vi skal i gang hurtigst muligt, så behøver det ikke at være et problem at komme efter de andre. Nogle gange kan det være fint at lade andre tage de første skridt og så lære af deres fejltagelser,« siger han.

Men der lurer en risiko ved at vente alt for længe, og den har med den tidligere omtalte ekstraregning for Energiø Bornholm at gøre, forklarer Hans Henrik Lindboe:

»Lige nu har vi jo også gang i Thor-vindmølleparken, og her har det jo vist sig, at staten ligefrem kan tjene penge. Der kunne derfor lure en risiko for, at politikerne hellere vil have en hel række ‘Thor’-parker og en sikker indtægt med i købet end en energiø, hvor den samfundsøkonomiske risiko alt andet lige er større,« siger han, men understreger, at det ville være en rigtig dårlig idé, da vi så ville afskære os fra at forbinde vindmølleparkerne direkte med nabolandene. Det ville med andre ord, direkte modarbejde den aftale om 300 GW vindkraft i Nordsøen, som politikerne indgik i april i år.

Som en del af hele diskussionen om energiøer versus platforme kan brint blive afgørende for økonomien. Platformsmodellen lægger op til brintproduktion på land, hvilket også ser ud til at være hensigten med den tyske løsning, hvor kabler ikke bare går til kysten, men langt ind i landet til tæt på de store industricentre.

Det har Carsten Chachah også konstateret, og han mener ikke, at indikationer af teknik og økonomi tydeligt har peget på, at brintproduktionen hellere skulle ske ude på en kunstig energiø, selvom han også erkender, at det muligvis er for tidligt at konkludere.

Hans Henrik Lindboe vurderer derimod, at brintproduktion sandsynligvis opnår den bedste økonomi, hvis den foregår på en ø. Man kan spare dyr eltransmission – men en industrigrund på en kunstig ø er også dyr, så det står og falder med, hvor kompakt man kan etablere elektrolyseanlæggene, siger han.

»Brintproduktionen skal være den fleksible forbruger, der lægger en økonomisk bund i elmarkedet, uanset om den etableres på en ø eller i land. Men det vil være en skam, hvis det er placeringsspørgsmål, som forsinker udbygningsplanerne endnu en gang, for placeringen er ikke afgørende,« siger han.

Lena Kitzing forventer ikke, at brintproduktionen kommer til at spille så stor en økonomisk rolle. Sammen med sine kolleger har hun lavet analyser, der viser, at det ikke kan betale sig at sætte gang i brintproduktion ude på øerne, bortset måske fra nogle små nicheproduktioner.

»Vores beregninger viser, at det er så værdifuldt for landene at koble sig sammen med elkabler, at modellerne vælger at gøre det, selvom man på forhånd har valgt at lægge brintrør. Og når de nu alligevel etablerer kablerne, så forsvinder ideen med at etablere brintproduktionen,« siger Lena Kitzing.

Lige præcis i Danmark giver det i øvrigt heller ikke så meget mening at etablere brintproduktion ude på øerne, da man dermed mister muligheden for at bruge overskudsvarmen derfra til fjernvarme.

»I Danmark kan det for visse typer elektrolysatorer være en stor fordel at lave onshorebrintproduktion,« siger hun.

En anden faktor, der spiller ind, er, i hvor høj grad det kan lade sig gøre at benytte sig af en eksisterende infrastruktur, sådan som man for eksempel er lykkedes med i Belgien, men ikke har mulighed for i Danmark.

»Så for alle lande gælder der særlige hensyn, der gør det svært at sammenligne de valgte løsninger og tidsplaner. Både Danmark og Belgien siger, at de gerne vil bygge verdens første energiø. Og i sidste ende kan begge lande på sin vis nå i mål med det, set i lyset af at projekterne er så forskellige,« siger hun.",
,2023-06-14 00:00:00,Det første skridt er afgørende': DTU opfordrer til at tænke ud af boksen i fremtidige energiøer,Ingeniøren,Link,"Især elsystemet på en energiø er meget forskelligt fra det, vi kender. Derfor anbefaler DTU-rapport at anskue energiøerne som nye opfindelser. De innovative løsninger sikrer tidsplanen og minimerer prisen.

Skræddersy simple, billige vindmøller til energiøer frem for at gå efter de eksisterende dyre og komplicerede produkter. 

Sammen med enkelte andre løsninger kan det speede tempoet gevaldigt op og skære 20-30 milliarder kroner af en 10 GW energiø svarende til 10 procent af de samlede udgifter.

Sådan lyder opfordringen fra en gruppe af DTU-forskere, der med blandt andre professor Jacob Østergaard fra DTU Vind og Energisystemer i spidsen netop har udgivet rapporten Denmark as the Energy Island Pioneer baseret på en række interviews med relevante brancheorganisationer og virksomheder. Rapporten belyser de tekniske udfordringer, der er i at etablere så stort et anlæg, og hvordan forskning og innovation kan bidrage til at løse dem. 

»Prisen og tidshorisonten for at etablere en energiø på er hidtil blevet estimeret ud fra en forventning om, at man bruger de komponenter og systemløsninger, der allerede kendes fra det normale elnet. Men den strategi er ikke optimal for så ekstremt et projekt. Her er behov for innovation. Og det er nødvendigt at udvikle nye simple løsninger for at holde prisen nede og tempoet oppe,« siger Jacob Østergaard. 

Han tilføjer, at vi skal bruge Energiø Bornholm som lærings- og udviklingssted. 

»Vi har i rapporten bevidst skrevet en 10 GW energiø frem for Energiø Nordsøen. Baggrunden er, at det nok ikke er realistisk at høste alle besparelserne allerede i energiøen i Nordsøen. De nævnte beløb gælder derfor ikke for den, men for en fremtidig ø af den størrelse,« siger han. 

Isoleret bag en mur
Et af de områder, hvor innovation efter arbejdsgruppens vurdering virkelig kan flytte noget, er i designet af samspillet mellem møllerne og de store HVDC-forbindelser, der bruger jævnstrøm til overføring af elektrisk energi til forskel fra transmissionsnettets vekselstrømsledninger.

Da møllerne kobler ind i et net, som er isoleret bag HVDC-konverterne, er de afkoblet fra forbrugerne. Det gør det muligt at designe nettet på energiøen ud fra andre designkriterier end det, vi er vant til i det eksisterende elnet med forbrugere, siger Jacob Østergaard.

F.eks. skal vindmøller, der normalt bruges i offshore-parkerne, leve op til en stribe nettilslutningskrav, der skal sikre, at møllerne bidrager til at opretholde stabiliteten i elnettet, minimere risikoen for fejl og forstyrrelser og opretholde spændingskvaliteten hos forbrugerne. Men mange af disse krav er unødvendige at stille i det isolerede net, der bliver etableret ude på øen, så længe HVDC-forbindelserne lever op til dem. »Så hvorfor lave en dyrere mølle,« siger Jacob Østergaard.

Rapporten rådgiver også om, hvordan øerne bedst kan integrere PtX, så de ikke alene får de bedst mulige markedsløsninger og investerings-setups, men også bedst muligt kan bidrage til stabiliseringen af øens isolerede elnet.

Helt konkret, så handler det om at kombinere elektrolysesystemets konvertere til at indbygge en større fleksibilitet i energiøens elnet, så de fejl, der opstår herude, ikke slår igennem i et land, fordi PtX-anlægget kan absorbere de opståede ubalancer.

Det er et paradigmeskifte 
Ved at placere PtX-anlægget ude på energiøen langt ude på havet, vil man kunne bruge det til at drive og stabilisere det elnet, der er isoleret herude. Det kan ikke lade sig gøre, hvis man sætter PtX-anlægget inde på land. Her kan det alene styre, hvor meget overskudsenergi, man poster ind i det almindelige elnet. Samtidig er det billigere at transportere brinten end elektriciteten ind til land, siger han. 

»Vi lægger op til, at man også kan bruge PtX-anlæg til at stabilisere forsyningsnettet på sådan et ekstremt energisystem. Og det er også, hvad vi får behov for i fremtidens elsystem baseret på vedvarende energi,« siger Jacob Østergaard.

Mens det nuværende elsystem er baseret på store, stabiliserede kraftværker med indbygget inerti, er energiøens elsystem 100 procent baseret på konvertere og dermed udelukkende elektronisk styret. Det betyder, at fejl og ubalancer her forplanter sig meget hurtigere.

»Elsystemet på en energiø er meget forskelligt fra det, vi kender til. Vi taler om et paradigmeskifte. Det kræver nye metoder for styring, og vi skal selvfølgelig være sikre på, at de vil fungere sikker og stabilt,« siger Jacob Østergaard. 

Han peger på, at der bl.a. er behov for at finde ud af, hvordan de respektive konvertere skal reagere ved en fejl, og hvordan de indbyrdes skal koordineres. Her må forskningen træde til og levere nye løsninger, siger han.

Komponenterne skal spille sammen
Arbejdsgruppen ser på vindmøllerne og HVDC-konverterne under én hat fordi, at der er grænser for, hvor meget, man kan optimere de kommende energiøers effekter og mindske omkostningerne og tidsforbruget ved at se på dens enkelte komponenter separat. 

Kunsten er at kunne tænke delene sammen til et hele, der kan drive den store transformation i form af et EU med i alt 400 GW offshore vindenergi i 2050.

»Med rapporten giver vi bolden op til at tænke innovation ind i energiøerne, ikke mindst i relation til systemløsninger. Rigtig mange af gevinsterne ved energiøerne ligger i muligheden for at optimere dem som system, hvor de enkelte dele tænkes sammen på en ny måde,« siger Jacob Østergaard.

Da energiøerne sprænger rammerne for eksisterende offshore-parker, er der i det hele taget brug for at gentænke mange af de hidtidige teknologier for at få dem til at fungere i den nye kontekst.

»Det svarer på mange måder til dengang, man byggede den første bil for 140 år siden. De var nærmest motordrevne hestevogne, blot uden hest. Sådanne projekter vil til en vis grad altid være begrænset af den verden, vi kommer fra, hvis ikke vi bevidst tænker innovation ind,« siger han.

Og det er efter hans vurdering især det første skridt, der er afgørende for, om man lykkes med at udvikle et fremtidssikret setup. Går man i den forkerte retning, risikerer man at komme ud af en blindgyde i forhold til den videre udbygning af hele Nordsøen og Østersøen. 

»Derfor handler det ikke kun om at optimere selve energiøerne. De skal ses som elementer i det samlede energisystem med en fremtidigt offshore el- og brint-infrastruktur. Det skal fremtidssikre løsningerne i forhold til den videre udbygning af energiøer og offshore-infrastruktur og hubs i Nordsøen og Østersøen,« siger Jacob Østergaard.

",
,2023-06-15 00:00:00,Analyse: Energiø Bornholm drukner i ubekendte,Ingeniøren,Link,"Den politisk aftale om rammerne for danmarkshistoriens største udbygning af havvind kan skrumpe, hvis hverken staten eller opstillerne vover at påtage sig risiciene.

Den seneste måned har regeringspartierne haft travlt med at give Energiø Bornholm kunstigt åndedræt. Trangen til at forsøge at holde liv i det højtprofilerede politiske projekt blev især udtalt, efter at Ingeniøren i maj kunne offentliggøre nye tal for øens projektøkonomi, som Energistyrelsen havde regnet ud på opdrag fra sit ministerium.

Tallene viste et projektøkonomisk underskud på 12 milliarder kroner for det mest sandsynlige scenarie, hvor energiøens udformning løbende bliver tilpasset kommende klimamål. Dette scenarie vil udløse et støttebehov på knap 1,6 milliarder kroner årligt i 20 år – altså i alt 31,5 milliarder kroner.

Det, der ændrer estimaterne for energiøen fra et rentabelt projekt til et projekt med blodrøde tal på bundlinjen, er, at der ifølge styrelsen ikke er tilstrækkelige indtægter. Elprisen er for lav, og investorerne har for høje forrentningskrav.

I dagene efter at Ingeniøren havde bragt tallene til torvs, udtalte formanden for Baltic Energy Island-fonden, Claus M. Andersen, til flere medier, at øen trods det alarmerende regnskab da selvfølgelig stadig bliver til noget – det er kun et spørgsmål om at finde ud af hvordan.

Under forhandlingerne om den nye havvindaftale lykkedes det dog ikke regeringen at få ordførerne med på, at det er i orden at bruge så mange af danskernes skattekroner på at holde hånden under så usikkert et projekt. Især Alternativet og Liberal Alliance vægrede sig og pegede på, at det jo oprindelig var meningen, at projektet skulle kunne løbe rundt af sig selv.

Grænser for støtten
Hvad ordførerne lige akkurat gik med til, var at give grønt lys til at give 17,6 milliarder kroner i statsstøtte til at etablere den danske del af øens infrastruktur i form af et kabel til Sjælland/Tyskland og en station på Bornholm. Alt andet må opstillerne gøre op med sig selv, om de tør byde på i de kommende udbudsprocesser.

Derfor kom den endelige havvindaftale ikke til at lyde på mindst 9 GW ekstra havvind i forhold til de nuværende 2,3 GW, hvilket ellers havde været regeringens oplæg til forhandlingerne. Ordlyden blev i stedet mindst 6 GW plus Energiø Bornholm.

Og sidstnævnte kommer altså sandsynligvis til at lide kvælningsdøden, fordi for få tør binde an med de risici, der ligger i, at aftalen ikke rummer støtte til de udviklere, der ønsker at etablere og drive de vindmøller, som omdanner vind til el. De må klare sig på markedsvilkår.

Kaos i kulissen
Men faktisk har regeringen også selv været meget i tvivl om, hvorvidt den skulle holde liv i Energiø Bornholm. En aktindsigt viser, at regeringen så sent som i februar og marts i år gik med konkrete overvejelser om at stoppe projektet på grund af en for usikker økonomi.

Den 8. februar sendte en medarbejder i Energistyrelsen f.eks. en mail ud til andre medarbejdere i selvsamme styrelse og tilhørende ministerium om, at projektet nu ville blive udskilt fra udbudsrammen for at give mulighed for at beslutte støttemodel og støtteloft og i det hele taget drøfte, »om regeringen ønsker at fortsætte eller støtte projektet«.

Den 12. februar spurgte en medarbejder i ministeriet styrelsen om hjælp til at besvare et spørgsmål fra Finansministeriet om, »hvorvidt, der er alternativer, der kan udnytte havvinden ved Bornholm og gøre den til en bedre forretning end ved en energiøløsning.«

Ministeriet tvivler selv på, at det kan lade sig gøre, da Energistyrelsens samfundsøkonomiske analyse »netop viser værdien af at lave en energiøløsning til at udnytte havvinden i stedet for radial havvind på samme placering«.

Medarbejderen nævnte også et tidligere regnestykke, som Energistyrelsen havde udarbejdet året forinden, der viste, at det næppe kan lade sig gøre at forbedre projektets økonomi, hvis den danske stat ombestemmer sig og undlader at etablere et kabel til Tyskland, således at havvinden alene kommer danskerne til gode.

»Projektøkonomien i det regnestykke ser nogenlunde sammenlignelig ud med 3 GW samlet i 2030, mens samfundsøkonomien er lidt dårligere,« bemærkede den pågældende ansatte fra ministeriet.

Den 14. februar svarede en medarbejder fra Energistyrelsen, at Energiø Bornholm som bekendt netop er planlagt som en energiø med en udlandsforbindelse. Hvis hele projektet »tænkes på ny og etableres som enten en radial havvindmøllepark eller en ikkenetttilsluttet havpark med PtX tilsluttet, vil det kræve yderligere analyse, samtidig med at konceptet for de radiale parker skal lægges fast.«

»Helt grundlæggende er forskellen på Energiø Bornholm sammenlignet med radiale parker, at strømaftaget på selve Bornholm er meget småt, samtidig med at der forberedes en række andre, store havvindmølleprojekter ved Sjælland. Så udlandsforbindelsen er ret vigtig, hvis der skal sikres strømaftag for et projekt i den størrelsesorden,« står der i mailen, som fortsætter:

»Det bemærkes hertil, at hvis der i stedet planlægges en radial park, vil en del af omkostningerne til forberedelse gå tabt, den mellemstatslige aftale, der er indgået med Tyskland, vil skulle brydes, ligesom det muligvis vil være nødvendigt at opdatere miljøundersøgelserne,« skriver medarbejderen fra Energistyrelsen til ministeriet.

Briste eller bære
Dialogen illustrerer regeringens dilemma: Skal den lukke projektet på grund af dårlig økonomi og vinke farvel til 3 GW, som den ikke kan etablere andre steder, samt de 1,2 milliarder kroner, det hidtil har kostet at køre projektet i stilling, eller skal den forsøge at realisere projektet efter bedste beskub og så tage de mange risici på sig?

Det lugter af en tabersag, som regeringen så forsøger at vride sig ud af ved at lade det være op til opstillerne at beslutte, om projektet skal briste eller bære.

Og hvad angår energiselskabet Vattenfall, der er Danmarks største operatør af havvind, så kan innovationsdirektør Thomas Hjort i hvert fald endnu ikke sige, om selskabet kommer til at byde ind på projekter i regi af Energiø Bornholm.

»Energiø Bornholm er et kompliceret projekt, især fordi de elektriske forbindelser både handler om selve havvinden, men også som generelle forbindelser mellem Danmark og Tyskland. Vi glæder os til at blive klogere i den kommende markedsdialog.«",
,2023-06-15 00:00:00,Britisk offshorebranche skriger på teknikere og ingeniører og skal bruge det tredobbelte om få år,Ingeniøren,Link,"Ny rapport efterlyser en strategi til at tackle manglen på blandt andet turbineteknikere, ingeniører og andre med tekniske færdigheder.

Det er ikke kun i Danmark, hvor manglen på arbejdskraft risikerer at spænde ben for den grønne omstilling. I Storbritannien meldes der lige nu om en ‘dramatisk stigning’ i behovet for antallet af medarbejdere, hvis den britiske regerings målsætning om 50 GW offshoreenergi – herunder 5 GW flydende – i 2030 skal nås.

Det viser en ny rapport fra Offshore Wind Industry Council (OWIC), der giver et øjebliksbillede af den britiske arbejdsstyrke inden for havvind.

Samtidig kigger OWIC på det forventede fremtidige behov for arbejdskraft frem mod 2030. Her lyder fremskrivningen, at der om syv år forventes at være 104.401 job inden for offshorevind under forudsætning af, at alle udmeldte projekter bliver en succes. Ifølge rapporten var der i starten af året 32.257 personer i branchen.

»Havvindsektoren har brug for mange flere mennesker på kort, mellemlang og lang sigt for at komme videre. Vi er alle – på tværs af industri og regering – nødt til at arbejde endnu tættere sammen for at udvikle en stærk, ny strategi, der tiltrækker alle de færdigheder, vi har brug for, for at komme fremad så hurtigt som muligt,« siger Richard Sandford, medformand i OWIC til mediet E&T – Engineering and Technology.

Det er personer inden for nøgleområder som planlægning og godkendelse samt højspændingsteknikere, turbineteknikere og personer med en række digitale færdigheder, der i særlig grad efterspørges. 

Rapporten peger desuden på, at der bør gøres mere for at tiltrække unge til at søge mod en STEM-relateret karriere (STEM dækker over ingeniører og it- og naturvidenskabelige kandidater).

Havvind er en global udfordring
Det er dog ikke kun i Storbritannien, at arbejdskraft til offshoresektoren er i høj kurs. I en analyse fra Ingeniørforeningen, IDA, af danske energi- og infrastrukturprojekter frem mod 2030 estimeres det, at der vil være brug for cirka 205.000 årsværk alene til opførelsen af havvindmølleparker.

Oveni det kommer der en række andre projekter som energiøer, udrulning af fjernvarme, flere ladestandere og etablering af nye motorveje og broer. Thomas Søby, cheføkonom i IDA, har i et tidligere interview med Ingeniøren udtalt, at der umuligt kan skaffes arbejdskraft til dem alle sammen. Han opfordrer derfor til, at man fra politisk side tør prioritere benhårdt – og her bør det være grønne investeringer som havvindmøller, der skal stå forrest i køen.

»Vi bliver nødt til at tage en debat om, hvad der er vigtigst. Jeg mener, at man i første omgang bør droppe motorvejene og prioritere ressourcerne, hvor de gør bedst gavn samfundsøkonomisk og i forhold til klimamålsætningerne,« siger han.

En prognose udarbejdet af Global Wind Organisation (GWO) og Global Wind Energy Council (GWEC) tidligere på året, viser at der globalt vil være behov for 568.800 uddannede vindteknikere for at konstruere, installere, drive og vedligeholde den globale onshore- og offshorevindmølleflåde i 2026.

Særlig vil behovet inden for offshore vokse, hvor der estimeres en vækst på 92 procent i det samlede antal teknikere. ",
,2023-06-20 00:00:00,Manglen på vindteknikere kan stikke kæp i hjulet på politiske ambitioner,Ingeniøren,Link,"Der er masser af projekter på tegnebrættet, men knap så mange hænder til at sætte møllerne op. Global Wind Service må allerede i dag takke nej til opgaver.

I Fredericia betragtes det med lige dele begejstring og bekymring, når nye store offshore-projekter ser dagens lys. For i hovedkvarteret hos Global Wind Service, der er en af Europas største udbydere af vindmølleopsætning samt service og vedligehold, er den største udfordring i øjeblikket at skaffe nok kvalificeret arbejdskraft. Det gælder både vindtekniker, projektledere og ingeniører.

»Vi har kæmpe udfordringer med at rekruttere de rette kompetencer, hvilket også gør det svært at imødekomme de ambitiøse mål, der er fra politikerne rundt omkring i Europa. Der er sådan set arbejde nok derude at jagte. Udfordringen er bare, at vi ikke har tilstrækkeligt med kvalificeret og erfaren arbejdskraft,« siger Lars Petersen.

Han er chief commercial officer i Global Wind Service, der har 1.800 medarbejdere, hvoraf cirka 1.500 er teknikere i marken, og i øjeblikket primært installerer offshoremøller i Holland, Frankrig, Storbritannien og Asien, især Taiwan.

Ifølge en prognose udarbejdet af Global Wind Organisation (GWO) og Global Wind Energy Council (GWEC) vil der være behov for globalt at rekruttere 142.100 nye teknikere i løbet af de næste fem år.

Rapporten konkluderer, at det vil være nødvendigt med 568.800 uddannede vindteknikere for at konstruere, installere, drive og vedligeholde den globale onshore- og offshorevindmølleflåde i 2026.

Særlig vil behovet inden for offshore vokse. Her estimeres en vækst på 92 procent i det samlede antal teknikere. Til sammenligning lyder forventningen ‘kun’ på 27 procent for onshore-teknikere. Dog vil de fleste vindteknikere i 2026, ifølge prognosen, arbejde med drift og vedligehold af landvindmøller.

»Man skal have for øje, at når man har en masse ambitiøse mål, så kræver det også, at der er nogen til at udføre det. Udfordringen bliver bare proportionalt større, efterhånden som der bliver udbygget mere og mere,« siger Lars Petersen, der tilføjer, at det ikke er usædvanligt, at branchen går på strandhugst hos hinanden.

»Når vi allesammen er pressede, og vi har projekter, der skrider, og man pludselig akut mangler folk, så er den nemme løsning selvfølgelig at gå i markedet og tage fra hinanden.«

Han påpeger, at det selvfølgelig ikke er en holdbar løsning – hverken for branchen eller for projekterne – at man på den måde driver rovdrift på hinanden.

Kigger på andre kompetencer
Global Wind Service har blandt andet sit eget træningsakademi, hvor personer med håndværksmæssig baggrund som mekanikere, blikkenslagere eller elektrikere kan blive introduceret til vindindustrien. Men:

»Det er klart, at det også har sin begrænsning. Vi kan kun have et vist antal igennem om året, for ellers bliver erfaringsniveauet for lavt ude på projekterne. Vi prøver hele tiden at balancere, hvor meget erfaring vi har, i forhold til hvor mange grønne folk, vi kan tage ind,« forklarer Lars Petersen.

En anden måde at dæmme op for de manglende kompetencer på er ved at skaffe sig adgang til en anden type af arbejdskraft. Det har selskabet blandt andet forsøgt sig med i England, hvor man er gået målrettet efter personer, der ønsker at forlade forsvaret og få en civil karriere.

»Hvis du har arbejdet med Forsvarets materiel, vil du have nogle forudsætninger samt gode mekaniske eller elektriske kompetencer, hvor vi kan se, at de kan overføres til noget, vi kan bruge. Så vi har gjort en del for at promovere vind over for tidligere armed forces, siger han.

Selvom der bliver tænkt i flere alternativer til at skaffe hænder, er det dog langtfra nok til at dække behovet. Man mærker konstant, at manglen på vindteknikere er en flaskehals.

»Vi siger desværre nej til opgaver hver måned, da vi mangler erfarne folk. Det er naturligvis ikke tilfredsstillende, at vi ikke kan levere på de forespørgsler, der kommer.«

Drop motorveje – prioriter grønne investeringer
I en analyse fra Ingeniørforeningen, IDA, af danske energi- og infrastrukturprojekter frem mod 2030 estimeres det, at der vil være brug for cirka 205.000 årsværk alene til opførelsen af havvindmølleparker.

Thomas Søby, cheføkonom i IDA, peger på, at der er mange ideer i pipeline som energiøer, udrulning af fjernvarme, flere ladestandere og etablering af nye motorveje og broer.

»Det kan godt være, at man kan finde pengene, men der er aldrig rigtig nogen, der spørger, hvem fa’en, der skal lave det,« siger han og peger på, at der umuligt kan skaffes arbejdskraft til dem alle sammen.

»Jeg har simpelthen ikke fantasi til at forestille mig, at det kan lade sig gøre. Så skal de til at hente mennesker inde i skovene, som vi ikke anede fandtes.«

Cheføkonomen opfordrer til, at man fra politisk side tør prioritere benhårdt – og her bør det være grønne investeringer som havvindmøller, der skal stå forrest i køen.

»Vi bliver nødt til at tage en debat om, hvad der er vigtigst. Jeg mener, at man i første omgang bør droppe motorvejene og prioritere ressourcerne, hvor de gør bedst gavn samfundsøkonomisk og i forhold til klimamålsætningerne,« siger han.

30. maj 2023 offentliggjorde regeringen sammen med en række aftalepartier rammerne for udbygning af havvind på 9 GW – potentielt 14 GW eller mere. For Lars Petersen er det store spørgsmål dog stadig: Hvem skal sætte de mange nye møller op?

»Helt overordnet synes vi, det er fantastisk, at Danmark har højnet ambitionsniveauet og vil bygge energiøer i de danske farvande, og at staten investerer aktivt i de nye offshore-projekter. Det giver os en unik mulighed for at promovere hele den danske klynge af virksomheder, som bidrager til den grønne omstilling. Vi skal bare sikre os, at vi der også er hænder nok til at løfte opgaven,« siger han.",
,2023-06-26 00:00:00,Ingeniørstuderende vender de 'sorte' teknologier ryggen,Ingeniøren,Link,"De unge vælger bredt: Ingeniørstuderendes interesser afspejler samfundets

Du finder ikke mange ingeniørstuderende, som har viet livet til at aflure forbrændingsmotorens hemmeligheder, eller som underholder med dampmaskinens lovende egenskaber over en fredagsbajer i S-Huset på DTU.

De studerendes interesser følger nemlig i høj grad det, som generelt optager samfundet inden for teknologiens verden.

Det fortæller Mads Pagh Nielsen, studieleder på Institut for Energiteknik på Aalborg Universitet.

»Det er meget tydeligt, at de studerende bliver præget af samfundsdebatten. De er enormt orienteret mod den grønne omstilling og bæredygtighed og har samtidig vendt de ‘sorte’ teknologier ryggen,« siger Mads Pagh Nielsen.

Han bakkes op af Lars D. Christoffersen, dekan på DTU.

»Jeg oplever i høj grad de studerende som mennesker, der ser problemer ude i samfundet og gerne vil bidrage til en løsning, i deres tilfælde med fokus på teknologiske løsninger, eksempelvis grøn omstilling eller sundhedsteknologi,« siger han.

Farvel forbrænding, goddag brint
Når man spørger personer inden for uddannelsesområdet – dekaner, institutledere, studerende – hvad der optager de studerende på landets ingeniøruddannelser, er det nærmest som at spørge, hvad der optager Ingeniørens læsere.

Det er power-to-x, energiøer, sundhedsteknologi, automatisering, den grønne omstilling og bæredygtighed.

Derimod, fortæller Mads Pagh Nielsen, er de studerende mindre interesserede i eksempelvis vindmøller og solceller.

»Det er begrænset, hvor meget længere man kan nå med eksempelvis design af vindmøllevinger. Selvfølgelig kan de optimeres, men de store skridt i det felt er taget,« siger han og nævner, at heller ikke eksempelvis forbrændingsmotorer, varmepumper eller kraftværksteknologier bliver mødt med særlig interesse fra de studerende.

»Og det er faktisk lidt uheldigt, for der er stadig brug for innovation inden for de teknologier, også selvom vi står midt i den grønne omstilling,« siger Mads Pagh Nielsen.

»Vi prøver også at skabe interesse for andre områder inden for energi, eksempelvis kraftværksteknologier, for man skal som ingeniør kunne noget inden for forskellige områder, særlig når der er behov for sektorkobling i energiinfrastrukturen,« siger Mads Pagh Nielsen.

Had/kærlighed
Vi flytter os lidt fra tunnelsynet på vedvarende energi og den grønne omstilling, for selvom det er meget aktuelle emner i disse tider, er det ingenlunde det eneste, der bliver uddannet ingeniører til.

Nete Sparre Hangel er næstforperson i Polyteknisk Forening – de ingeniørstuderendes studieorganisation – med fokus på de uddannelsesmæssige områder – og så læser hun til diplomingeniør i produktion på DTU.

Hun ser, at uddannelsesvalget blandt hendes medstuderende i en grad har været båret af et kompromis mellem interesse og udsigten til et meget, meget langt arbejdsliv.


Du finder ikke mange ingeniørstuderende, som har viet livet til at aflure forbrændingsmotorens hemmeligheder, eller som underholder med dampmaskinens lovende egenskaber over en fredagsbajer i S-Huset på DTU.

De studerendes interesser følger nemlig i høj grad det, som generelt optager samfundet inden for teknologiens verden.

Artiklen fortsætter efter annoncen

Det fortæller Mads Pagh Nielsen, studieleder på Institut for Energiteknik på Aalborg Universitet.

»Det er meget tydeligt, at de studerende bliver præget af samfundsdebatten. De er enormt orienteret mod den grønne omstilling og bæredygtighed og har samtidig vendt de ‘sorte’ teknologier ryggen,« siger Mads Pagh Nielsen.

Han bakkes op af Lars D. Christoffersen, dekan på DTU.

»Jeg oplever i høj grad de studerende som mennesker, der ser problemer ude i samfundet og gerne vil bidrage til en løsning, i deres tilfælde med fokus på teknologiske løsninger, eksempelvis grøn omstilling eller sundhedsteknologi,« siger han.

Farvel forbrænding, goddag brint
Når man spørger personer inden for uddannelsesområdet – dekaner, institutledere, studerende – hvad der optager de studerende på landets ingeniøruddannelser, er det nærmest som at spørge, hvad der optager Ingeniørens læsere.

Artiklen fortsætter efter annoncen
ING/Jobfinderchevron_right
Opret jobannonce
Tilpas
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Viegand Maagøe A/S
Mekanisk Specialist til fremtidens industrielle energisystemer
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Viegand Maagøe A/S
Erfaren elingeniør til implementering af industrielle energisystemer og opbygning af el-team
Priess A/S
Technical Project Manager til energiforsyning
Sweco Danmark A/S
Projekterende BIM kyndig IKT-leder
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Trelleborg Sealing Solutions Denmark A/S
Quality Inspector & Measuring Specialist
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Vil du være med til at forme fremtiden hos Sweco i Esbjerg?
Genitor ApS
Nordfyns Kommune søger Chef for Klima og Infrastruktur
Region Midtjylland
Medicoteknisk rådgiver med erfaring inden for laboratorieområdet
Geopal System A/S
Er du vores næste elektroingeniør?
HOFOR
Assisterende projektleder og byggeleder til Projekt Spangen
Vejdirektoratet
Projektleder til større anlægsprojekter
NEXEL
Vi søger 4 afdelingsledere til området for 10-0,4 kV kundeprojekter
Banedanmark
Bliv Banedanmarks næste generalist inden for afvanding
HOFOR
Fagkoordinator til Team EL og Teknik
Banedanmark
Kontraktbyggeleder
Vejdirektoratet
Afvandingsingeniør til Vejdirektoratet
Teknologisk Institut
Specialist til vand- og afløbsområdet
Forsvarsministeriets Ejendomsstyrelse (FES)
Specialist i bæredygtighed ved Forsvarsministeriets Ejendomsstyrelse
Sweco Danmark A/S
Sweco søger konstruktionsingeniører til vores komplekse og spændende pharmaprojekter
Develco A/S
Erfaren Elektronik Hardwareudvikler
Gladsaxe Kommune
Projektleder, der vil arbejde med grøn omstilling og transformation
Lolland Kommune
Bygningskonstruktør eller Ingeniør til Team Kommunale Bygninger i Maribo
Ibsen Photonics A/S
Ingeniør til pilot og ramp up i vækstvirksomhed
Franck Miljø- & Geoteknik A/S
Projektleder/Miljørådgiver
MAN Energy Solutions
Marine Engineer for Tendering Agreements Reliability Package
Sweco Danmark A/S
El-ingeniør med fokus på forsyning
Forsvarsministeriets Materiel og Indkøbsstyrelse (FMI)
Ingeniør til maritime netværksløsninger i Forsvarsministeriets Materiel- og Indkøbsstyrelse
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Cadeler
Project Engineer FOU - Offshore Wind Industry
Forsvarsministeriets Ejendomsstyrelse (FES)
Miljøsagsbehandlere til Jordforureningssektionen i Forsvarsministeriets Ejendomsstyrelse – Din chance for at gøre en forskel
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Viegand Maagøe A/S
Mekanisk Specialist til fremtidens industrielle energisystemer
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Viegand Maagøe A/S
Erfaren elingeniør til implementering af industrielle energisystemer og opbygning af el-team
Priess A/S
Technical Project Manager til energiforsyning
Sweco Danmark A/S
Projekterende BIM kyndig IKT-leder
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Trelleborg Sealing Solutions Denmark A/S
Quality Inspector & Measuring Specialist
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Vil du være med til at forme fremtiden hos Sweco i Esbjerg?
Genitor ApS
Nordfyns Kommune søger Chef for Klima og Infrastruktur
Region Midtjylland
Medicoteknisk rådgiver med erfaring inden for laboratorieområdet
Geopal System A/S
Er du vores næste elektroingeniør?
HOFOR
Assisterende projektleder og byggeleder til Projekt Spangen
Vejdirektoratet
Projektleder til større anlægsprojekter
NEXEL
Vi søger 4 afdelingsledere til området for 10-0,4 kV kundeprojekter
Banedanmark
Bliv Banedanmarks næste generalist inden for afvanding
HOFOR
Fagkoordinator til Team EL og Teknik
Banedanmark
Kontraktbyggeleder
Vejdirektoratet
Afvandingsingeniør til Vejdirektoratet
Teknologisk Institut
Specialist til vand- og afløbsområdet
Forsvarsministeriets Ejendomsstyrelse (FES)
Specialist i bæredygtighed ved Forsvarsministeriets Ejendomsstyrelse
Sweco Danmark A/S
Sweco søger konstruktionsingeniører til vores komplekse og spændende pharmaprojekter
Develco A/S
Erfaren Elektronik Hardwareudvikler
Gladsaxe Kommune
Projektleder, der vil arbejde med grøn omstilling og transformation
Lolland Kommune
Bygningskonstruktør eller Ingeniør til Team Kommunale Bygninger i Maribo
Ibsen Photonics A/S
Ingeniør til pilot og ramp up i vækstvirksomhed
Franck Miljø- & Geoteknik A/S
Projektleder/Miljørådgiver
MAN Energy Solutions
Marine Engineer for Tendering Agreements Reliability Package
Sweco Danmark A/S
El-ingeniør med fokus på forsyning
Forsvarsministeriets Materiel og Indkøbsstyrelse (FMI)
Ingeniør til maritime netværksløsninger i Forsvarsministeriets Materiel- og Indkøbsstyrelse
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Cadeler
Project Engineer FOU - Offshore Wind Industry
Forsvarsministeriets Ejendomsstyrelse (FES)
Miljøsagsbehandlere til Jordforureningssektionen i Forsvarsministeriets Ejendomsstyrelse – Din chance for at gøre en forskel
Sweco Danmark A/S
Projektleder søges til byggeri i Aalborg – byg fremtiden med os!
ISC Rådgivende Ingeniører A/S
Erfaren maskinmester eller HVAC-ingeniør søges til installationsafdeling
Professionshøjskolen Absalon
Adjunkter eller lektorer til diplomingeniøruddannelsen i bioteknologi
Viegand Maagøe A/S
Mekanisk Specialist til fremtidens industrielle energisystemer
Aarhus Maskinmesterskole
Aarhus Maskinmesterskole søger engagerede nye kollegaer med kompetencer inden for håndværk, teknik og automation
Viegand Maagøe A/S
Erfaren elingeniør til implementering af industrielle energisystemer og opbygning af el-team
Priess A/S
Technical Project Manager til energiforsyning
Sweco Danmark A/S
Projekterende BIM kyndig IKT-leder
Aabenraa Kommune
Projektledere til vejanlæg i Aabenraa Kommune
Sweco Danmark A/S
Operational HSE Specialist inden for anlæg og infrastruktur
Fluidan ApS
Instrument Technologist – Unique Process Instrumentation
Danmarks Tekniske Universitet DTU
Associate Professor or DTU Tenure Track Assistant Professor in Water Supply and Water Distribution Systems - DTU Sustain
Fluidan ApS
Application Specialist / Rheology
Danmarks Tekniske Universitet DTU
Associate Professor or DTU Tenure Track Assistant Professor in Sustainability Assessment of Water Infrastructure - DTU Sustain
Trelleborg Sealing Solutions Denmark A/S
Quality Inspector & Measuring Specialist
Danmarks Tekniske Universitet DTU
Associate Professor or DTU Tenure Track Assistant Professor in Data Aquisition in Water Systems - DTU Sustain
Novafos A/S
Koordinerende dataspecialist – Sæt dit præg på fremtidens anlægsdata på afløbsområdet
Inteka Rådgivende Ingeniører ApS
Dygtig og engageret ingeniør med specialisering inden for konstruktioner til vores voksende team
Novafos A/S
BI-dataspecialist til analyse, rapportering og formidling på afløbsområdet
MAN Energy Solutions
Mechanical Engineer
Sweco Danmark A/S
Vil du være med til at forme fremtiden hos Sweco i Esbjerg?
Genitor ApS
Nordfyns Kommune søger Chef for Klima og Infrastruktur
Region Midtjylland
Medicoteknisk rådgiver med erfaring inden for laboratorieområdet
Geopal System A/S
Er du vores næste elektroingeniør?
HOFOR
Assisterende projektleder og byggeleder til Projekt Spangen
Vejdirektoratet
Projektleder til større anlægsprojekter
NEXEL
Vi søger 4 afdelingsledere til området for 10-0,4 kV kundeprojekter
Banedanmark
Bliv Banedanmarks næste generalist inden for afvanding
HOFOR
Fagkoordinator til Team EL og Teknik
Banedanmark
Kontraktbyggeleder
Vejdirektoratet
Afvandingsingeniør til Vejdirektoratet
Teknologisk Institut
Specialist til vand- og afløbsområdet
Forsvarsministeriets Ejendomsstyrelse (FES)
Specialist i bæredygtighed ved Forsvarsministeriets Ejendomsstyrelse
Sweco Danmark A/S
Sweco søger konstruktionsingeniører til vores komplekse og spændende pharmaprojekter
Develco A/S
Erfaren Elektronik Hardwareudvikler
Gladsaxe Kommune
Projektleder, der vil arbejde med grøn omstilling og transformation
Lolland Kommune
Bygningskonstruktør eller Ingeniør til Team Kommunale Bygninger i Maribo
Ibsen Photonics A/S
Ingeniør til pilot og ramp up i vækstvirksomhed
Franck Miljø- & Geoteknik A/S
Projektleder/Miljørådgiver
MAN Energy Solutions
Marine Engineer for Tendering Agreements Reliability Package
Sweco Danmark A/S
El-ingeniør med fokus på forsyning
Forsvarsministeriets Materiel og Indkøbsstyrelse (FMI)
Ingeniør til maritime netværksløsninger i Forsvarsministeriets Materiel- og Indkøbsstyrelse
Sweco Danmark A/S
Teamchef til geoteknisk afdeling
HOFOR
Teknisk kunderådgiver eller specialist til fjernvarme
Sweco Danmark A/S
Geofysiker til Silkeborg
Satlab A/S
Mixed-signal Hardware Development Engineer
Sweco Danmark A/S
Operational HSE Specialist inden for anlæg og infrastruktur
Teknologisk Institut
Konsulent inden for asbestrådgivning og selektiv nedrivning
Cadeler
Project Engineer FOU - Offshore Wind Industry
Forsvarsministeriets Ejendomsstyrelse (FES)
Miljøsagsbehandlere til Jordforureningssektionen i Forsvarsministeriets Ejendomsstyrelse – Din chance for at gøre en forskel
navigate_beforenavigate_next
Det er power-to-x, energiøer, sundhedsteknologi, automatisering, den grønne omstilling og bæredygtighed.

Derimod, fortæller Mads Pagh Nielsen, er de studerende mindre interesserede i eksempelvis vindmøller og solceller.

»Det er begrænset, hvor meget længere man kan nå med eksempelvis design af vindmøllevinger. Selvfølgelig kan de optimeres, men de store skridt i det felt er taget,« siger han og nævner, at heller ikke eksempelvis forbrændingsmotorer, varmepumper eller kraftværksteknologier bliver mødt med særlig interesse fra de studerende.

»Og det er faktisk lidt uheldigt, for der er stadig brug for innovation inden for de teknologier, også selvom vi står midt i den grønne omstilling,« siger Mads Pagh Nielsen.

Grønnere bygninger skal bygges på fleksibel elstyring
Sponseret briefing
Grønnere bygninger skal bygges på fleksibel elstyring
Elforsyning
»Vi prøver også at skabe interesse for andre områder inden for energi, eksempelvis kraftværksteknologier, for man skal som ingeniør kunne noget inden for forskellige områder, særlig når der er behov for sektorkobling i energiinfrastrukturen,« siger Mads Pagh Nielsen.

Had/kærlighed
Vi flytter os lidt fra tunnelsynet på vedvarende energi og den grønne omstilling, for selvom det er meget aktuelle emner i disse tider, er det ingenlunde det eneste, der bliver uddannet ingeniører til.

Nete Sparre Hangel er næstforperson i Polyteknisk Forening – de ingeniørstuderendes studieorganisation – med fokus på de uddannelsesmæssige områder – og så læser hun til diplomingeniør i produktion på DTU.

Hun ser, at uddannelsesvalget blandt hendes medstuderende i en grad har været båret af et kompromis mellem interesse og udsigten til et meget, meget langt arbejdsliv.

Artiklen fortsætter efter annoncen
»Samfundet er blevet indrettet på den måde, at du skal vælge en uddannelse, og helst én uddannelse, og på baggrund af den skal du så finde en plads på arbejdsmarkedet de næste 60 år,« siger Nete Sparre Hangel.

Hun vil ikke udtale sig om, hvad der generelt interesserer de omkring 13.000 studerende på DTU, men inden for hendes område, produktion, har fokus de sidste par år i stigende grad rettet sig mod automatisering og – på baggrund af interesse fra både studerende og erhvervslivet – industri 4.0.

Inden for det felt handler det altså om at placere sig på en hylde, som er interessant enten forskningsmæssigt eller for arbejdsmarkedet, men som også interesserer dig som studerende.

»Du skal finde noget, du synes er interessant, og som du gider bruge din tid på; noget, du gider hade dig selv lidt over, men som du samtidig elsker at lave. Det er det, som er vigtigt, når du skal finde din retning,« siger Nete Sparre Hangel.

Bred bachelor vinder frem
Nete Sparre Hangel valgte en linje, der allerede fra starten har markeret en klar retning i ingeniørkunsten. Men Lars D. Christoffersen fortæller, at de nye studerende i højere grad ønsker et bredt perspektiv, når de søger ind.

Det kan han i hvert fald se på de foreløbige ansøgninger, han har modtaget inden ansøgningsfristen i juli. Her er den brede, internationale linje, general engineering, som er »mere populær end nogensinde,« siger han.

»For det første har den et godt ry og et stort internationalt perspektiv, men jeg kan også høre på de studerende, at mange er lidt mere søgende end før i tiden og vil helst ikke låse sig fast fra uddannelsens begyndelse,« siger Lars D. Christoffersen.

Digital power-to-x
Men modsat den brede indgang til ingeniørfeltet, så har netop de linjer, der handler om den grønne omstilling og teknologiske løsninger på klimakrisen, stadig høj interesse blandt de unge.

Derfor har DTU lanceret sin første digitale bachelor, hvor studerende placeret over hele landet kan gennemføre en bachelor uden at skulle møde op på DTU i Kgs. Lyngby eller Ballerup.

Og de første digitale bachelorer fra DTU kommer ud med en høj grad af specialisering. De bliver nemlig uddannet i power-to-x.

»Der er enormt mange power-to-x-aktiviter ude i landet,« siger Lars D. Christoffersen og nævner blandt andet anlægget i Esbjerg og de kommende energiøer.

»Samtidig har projekterne fået meget national og regional omtale i medierne, og det er et felt, hvor der bliver brug for ingeniører, hvis vi skal nå den grønne omstilling. Derfor valgte vi at starte der,« siger han og understreger, at power-to-x formentlig bliver den første af flere mulige specialiseringer på den digitale bachelor.

DTU forventer omkring 30 optagne på uddannelsens første semester.",
,2023-06-28 00:00:00,Energinet hyrer Rambøll som bygherrerådgiver til Energiøen i Nordsøen,Ingeniøren,Link,"Rambøll bliver bygherrerådgiver på hele el-transmissionsanlægget på energiøen i Nordsøen. Nu skal der findes nye og effektive løsninger på transport af el, som kan indgå i et kommende udbud.

En række prækvalificerede byggekonsortier har i længere tid kigget lidt grundigere i postkassen for at se om udbudsmaterialet til Danmarks kommende energiø i Nordsøen skulle være dumpet ned. 

Oprindelig var det meningen, at materialet skulle ligge klar i 2022, så et vindende konsortium kunne tildeles opgaven i marts 2023. I juni sidste år, blev datoen for udbudsmaterialet så rykket til september 2023. 

Men nu er det ifølge en pressemeddelelse fra Klimaministeriet, blevet rykket endnu et år.

Det afholder dog ikke Energinet i at tage endnu et skridt i processen, og hyre Rambøll til at være bygherrerådgiver på el-transmissionsanlægget for energiøen.

Det fortæller John Ammentorp, der er landeschef for Rambølls energiforretning i Danmark, til ing.dk.

»Hovedopgaven bliver at bistå Energinet med at udvikle hele den elektriske infrastruktur. Det gælder både transmissionen fra vindmølleparkerne, anlæg på selve øen og transmissionen til land. Vi har allerede lavet et konceptstudie, og nu skal det bringes videre, så de tekniske data kan indgå i et kommende udbud,« fortæller han og tilføjer, at Rambøll efterfølgende skal stå for at følge op på udbuddet og de kommende leverandører af løsninger.

HVDC i ukendt farvand
Flere grundlæggende tekniske spørgsmål skal også besvares frem mod 2033, hvor første fase af energiøen på 3 GW skal være klar til at levere el. Det gælder for eksempel brugen af platforme til konverterstationer, forklarer Jan Hagenau, der er seniorprojektleder hos Energinet,:

»Det har hele tiden været tanken, at der ud over selve energiøen kan være behov for platforme - også i den første fase af energiøen. Men i takt med at der bygges vindmølleparker med en samlet kapacitet på op til 10 GW i større og større afstande til energiøen, kan der opstå et yderligere behov for at etablere konverterplatforme i nærheden af vindmølleparkerne, som kan overføre energien til energiøen med HVDC,« siger han. 

Når energien er kommet i land på øen, skal elsystemet kobles til andre lande. Foreløbig er der indgået en aftale med Belgien. 

For at kunne gøre det, er der brug for et såkaldt ‘multiterminal HVDC’-anlæg. Det er - lidt forsimplet - et stort koblingsanlæg til jævnstrømsforbindelser. Det er teknologisk kompliceret og helt nyt i forhold til kendte vindmølleparker, hvor energi sendes i land via et enkelt kabel. 

»Men fordi det er nyt, er der også brug for forskning og udvikling for at gøre konceptet brugbart,« siger John Ammentorp.

Brint eller ikke brint
Et andet uafklaret spørgsmål er, hvor produktionen af brint mest optimalt kan foregå. Derfor er det heller ikke fastlagt, hvor stor en del af energien, der skal sendes i land som el og, hvor meget der skal bruges til at fremstille brint ude på øen.


I det materiale som Energinet har udsendt i forbindelse med offentliggørelse af aftalen med Rambøll, fremgår det, at der tænkes i flere forskellige løsninger. Men Jan Hagenau understreger, at det ikke er noget som Energinet er direkte involveret i.

»Det bliver et kommende OPP (Offentligt Privat Partnerskab) som bygger øen og ejer den, mens vi kommer til at stå for eltransmissionsanlægget. Men da det sker i rammerne for Energinets arbejde, skal vi planlægge at ilandføre 2 GW til Danmark. Hvorvidt dette vil ændre sig, hvis en evt. kommerciel aktør vælger at etablere anlæg som for eksempel britproduktion eller energilagring på eller nær øen, har vi ingen viden om,« siger han.

Kontrakten mellem Rambøll og Energinet har en værdi på 225 mio. kroner og løber over de næste 10 år.",
,2023-06-28 00:00:00,Udbuddet for Energiø Nordsøen udskudt på ubestemt tid,Ingeniøren,Link,"Ministeriet erkender, at det nuværende koncept for energiøen udløser en alt for stor regning. Derfor sender det konceptet tilbage på tegnebrættet.

(Opdateres)

»Hatten af for regeringens klarsyn. Energiø Nordsøen er for dyr og droppes.« 

Det er konsulentfirmaet Krakas twitter-kommentar til dagens udmelding fra klimaministeriet om, at den for nu dropper at sende den 210 mia. kr. dyre energiø i Nordsøen i udbud, fordi den udløser et et underskud på over 50 milliarder kroner. Det er for dyrt og risikabelt.

»Den regning til skatteborgerne er nu afværget. Det fortjener regeringen og ministeren stor ros for,« skriver Kraka på Twitter.

I stedet for at sende energiøen i udbud med henblik på at finde de virksomheder, der skal bygge energiøen, starter ministeriet og Energistyrelsen forfra med at lede efter et bedre og billigere koncept. Hvad det mere specifikt går ud på, er ikke nærmere specificeret. 

Og man bliver ikke meget klogere af at dykke ned i en 1350 sider stor aktindsigt af øens businesscase, som Ingeniøren for nylig har fået aktindsigt i. Det er fuldstændigt mørklagt. 

Koster danskerne penge
For at få en idé om, hvad der foregår, skal man rulle tiden baglæns til sidste sommer, hvor ministeriet droppede sine planer om at lave en stor inddæmmet energiø til fordel for en løsning med en mindre ø og flere flydende platforme omkring øen. 

Skiftet førte til, at ministeriet også dengang måtte trække i nødbremsen og udskyde det udbud, man på det tidspunkt havde lagt ind i kalenderen.

Klima-, energi-, og forsyningsministeren lægger ikke skjul på, hvor skoen trykker:

»Den oprindelige politiske aftale hvilede på en grøn ambition og en ambition om at blive fri af Putins gas. Men der var bare en bisætning i aftalen om, at det ikke må koste danskerne penge. Og tallene viser nu, at den forudsætning kan vi ikke indfri,« siger Lars Aagaard (M) ifølge en pressemeddelelse.

Vil ikke love, der findes en billigere løsning
Planen var ellers, at udbuddet skulle ligge klar inden sommerferien. Men det kommer altså ikke til at ske nu. Regeringen og forligspartierne er enige om at bruge det næste halve år på  at vende hver en sten for at finde måder at redesigne projektet på, så det alligevel kommer til at hænge sammen. 

Om projektet ligefrem bliver rentabelt, som netop er nedfældet som et krav i alle hidtidige aftaler om energiøerne, er ministeren ikke sikker på. Ikke desto mindre forsikrer han om, at regeringen fortsat holder fast i ambitionen om en energiø i Nordsøen. Udbuddet er dog foreløbig udsat på ubestemt tid.",
,2023-06-29 00:00:00,Energiø Nordsøens ekstreme kompleksitet gav den øgenavnet 'monsteret' på Christiansborg,Ingeniøren,Link,"Et krav om statsligt medejerskab, en meget lang udlandsforbindelse og tårnhøje materialepriser gjorde Energiø Nordsøen alt for dyr, lyder det fra eksperter og kilder tæt på regeringen. Godt, at udbudsprocessen blev udskudt på ubestemt tid, lyder det fra Kraka-direktør.

I går blev udbuddet af Energiø Nordsøen udsat på ubestemt tid. Og i dag er det tid til eftertanke om, hvad det præcis var, der fik regeringen til at tage det skridt. 

Brian Vad Mathiesen, professor i energiplanlægning ved Aalborg Universitet, vurderer, at det formentlig ikke kun handler om for høje udgifter, men også, at der har været en kamp om udbudsbetingelserne.

»I den proces er der også sket det, at en hel del andre lande også har gjort sig erfaringer med forskellige koncepter for sådanne energiøer. Der har også været en debat i Danmark om, hvilke muligheder der kunne være for at gøre tingene mere simpelt og modulært. Set i det lys er det meget klogt af regeringen at stoppe projektet i sin nuværende form og dermed skaffe sig tid til at tænke sig om for at finde bedre løsninger og få prisen ned,« siger Brian Vad Mathiesen.

»Gør regeringen ikke det, så risikerer den, at det både bliver dyrere og tager længere tid at etablere sådan en ø. Udskydelsen giver også en chance for, at man finder en simpel og modulær løsning og således kan bygge tingene hurtigere, end hvad man har regnet med. Under alle omstændigheder er det klogt at inddrage al viden på området for at få udgifterne ned på et fornuftigt niveau.«

Det eneste skuffende mener han er, at regeringen ikke fik lavet de beregninger for længe siden. 

Umuligt projekt for politikerne
At regeringen først vælger at sætte projektet i bero i 11. time før udbuddet hænger ifølge Kraka-direktør Peter Mogensen sammen med, at der på Christiansborg jævnligt bliver foreslået meget store projekter, som ingen rigtigt kan gennemskue omfanget og konsekvenserne af. Og de kører videre, indtil nogen råber op.

»Det kan især ske i projekter i regi af den grønne omstilling, hvor politikerne bliver nødt til at være med, hvis ikke, at de vil fremstå som værende imod – for det kan blive brugt imod dem. De kan blive udlagt af deres modspillere som tvivlere eller som værende ikke rigtigt grønne,« siger han og fortsætter:

»Det er et umuligt projekt at være politiker i. Der dukker et nyt momentum op hver fjerde måned. Det er et miks mellem samfundsøkonomi, driftsøkonomi, ingeniørkunst, kemi, alt muligt andet, plus en forestilling om en energiø, som ingen ved, hvad skal bruges til, og en eller anden komplet usikker komponent om power-to-x, som ingen ved hvad bliver til. Det var, hvad der skulle skrues ind i et udbud – og der er ingen folketingsmedlemmer i det her land, der er i stand til at overskue den problemstilling,« siger Peter Mogensen.

Derfor vil han give klimaminister Lars Aagaard et stort tal i karakterbogen for at have haft modet til at stoppe et projekt, som måske ikke var decideret »vanvittigt«,  men så i hvert fald »stærkt tvivlsomt«.

»Det betyder, at det kan man også gøre en anden gang. Der er skabt en præcedens for at stille sig op imod skøre ting. Og det er en kæmpe landvinding i denne her snak, ud over at man har stoppet det konkrete projekt. Det er noget af det klogeste, jeg har oplevet politikerne gøre siden sidste valg, om ikke det klogeste.«  

Hurra for klimaministeren
Peter Mogensen fortæller, at Kraka har brugt de seneste par år på at arbejde sig igennem økonomien. Det har givet husets økonomer rynker i panden, hvor deres hovedbekymring har været, hvem der skulle tage risikoen. Hvis det går godt, så vil de private investorer høste gevinsterne, men hvis det går skidt, skal skatteyderne betale mange generationer frem.

»Jeg er helt sikker på, at en masse ordførere nu udstøder et lettelsens suk. For de har læst alt om, hvad bl.a. Kraka er kommet med, hvor det er gået op for dem, at denne her regning ender på børneværelset. Og nu er der endelig nogen, der tør sige fra. Og dér må man bare sige, at den nye klimaminister skal have et stort tal i karakterbogen,« siger Peter Mogensen.

Klima-, Energi- og Forsyningsministeriet oplyste i går, at det nu vil undersøge muligheden for bedre og billigere koncepter. 

Jakob Østergaard, der er DTU-professor i elteknologi, er for langt fra tegnebrættet til at udtale sig om, hvad der præcist ligger på det. Men han nævner, at han og hans kolleger for ganske nylig har udgivet en rapport, der viser, at det med få, konkrete innovationer kan lade sig gøre at reducere omkostningerne til en 10 GW energiø med 20 milliarder kroner.

»Og så er det klogt at finde nogle mindre komplekse løsninger for energiøen, som kan gøre det billigere. Her kan vi få nogle af læringerne fra Energiø Bornholm på banen,« skriver Jakob Østergaard i en sms. 

Langt til Belgien
For for alvor at blive klogere på, hvad der egentlig foregår inde bag ministeriets lukkede døre, må man lytte lidt til vandrørene for at få noget at vide. Her forlyder det, at det allerede er flere måneder siden, økonomerne regnede sig frem til, at Energiø Nordsøen ville pålægge staten en omkostning på 50 milliarder kroner.

Det skete, dengang regeringen forhandlede med forligskredsen om at finde 17,6 milliarder kroner til at realisere Energiø Bornholm – noget der kun lige akkurat lykkedes. 

I erkendelse af, at det næppe er realistisk at få selvsamme forligskreds til at skulle skrive under på at trække yderligere 50 milliarder kroner ud af statskassen, har regeringen besluttet at vende hver en sten for at finde måder at gøre det billigere. Det tal, ministeriet og styrelsen bringer tilbage, skal der være en politisk tro på. Ellers bliver projektet ikke til noget.

En af knasterne ved udbuddet skulle være, at det er meget kompliceret og bærer præg af, at staten vil eje 51 procent af øen – det reducerer investorernes råderet over øen. Skeler man lidt til, hvad det koster at etablere den belgiske energiø baseret på de aktuelle materialepriser, så var konklusionen klar: Energiø Nordsøen er for dyr.

Og skal staten betale udlandsforbindelserne på linje med, hvad den har besluttet at gøre i forhold til Energiø Bornholm, så er det ikke kun 17 milliarder kroner, der skal findes, men i hvert fald det dobbelte, da forbindelsen skal strække sig hele vejen til Belgien.Så et af de store, uafklarede spørgsmål er, hvorvidt man skal pille udlandsforbindelsen ud af projektet, så øen kommer til at stå for sig selv, og forbrugerne dermed kommer til at betale den over tarifferne.

Det komplicerer tingene så meget, at projektet ikke holder i sin nuværende form. Måske er det, derfor øen ifølge kilder tæt på det politiske miljø har fået tilnavnet ‘monsteret’ blandt de embedsmænd, der forsøger at få den til at makke ret.

Det må tilbage på tegnebrættet.",
,2023-07-03 00:00:00,Første grønne brint produceret til havs ud for den franske kyst,Ingeniøren,Link,"Fransk firma producerer de første kilogram brint på flydende platform. Næste mål bliver en 10 MW elektrolysen-enhed på en platform i Nordsøen.

EU-Kommissionen har sat det som et mål i REPowerEU-planen, der blev lanceret i maj 2022, at der i 2030 skal produceres 10 mio. tons grønt brint i EU.

Oven i det kommer de ambitiøse planer om at udbygge Nordsøen med havvindmøller. Her er brint fremstillet via elektrolyse en afgørende del af projekterne.

Det gælder også den danske energiø, der i sidste uge blev sat på pause blandt andet med den begrundelse, at der var brug for at se på de tekniske koncepter en gang til.

For det har løbende været et åbent spørgsmål, om brinten skal produceres tæt på vindmøllerne ude på havet, eller om el skal føres i land, og brinten produceres her.

Men måske er svaret kommet lidt tættere på, efter at den franske virksomhed Lhyfe i slutningen af juni kunne præsentere de første kilogram brint produceret på en flydende platform cirka 20 kilometer ud for den franske vestkyst.

»Vi er utrolig stolte over at være de første i verden til at producere brint til søs,« sagde Matthieu Guesné, grundlægger og administrerende direktør for Lhyfe, i forbindelse med nyheden.

Op til 400 kg brint om dagen
Anlægget, der har fået navnet Sealhyfe, består af en elektrolyseenhed på 1 MW på en flydende platform. 

Den er forbundet direkte til en flydende vindmølle på 2 MW, der blev installeret tilbage i slutningen af oktober 2017 under det EU-støttede Floatgen-projekt.

Sealhyfe-platformen har et areal på cirka 200 kvadratmeter og er i stand til at producere op til 400 kg brint om dagen.

Før elektrolyseanlægget blev trukket til søs, blev det testet grundigt i havnen i Saint-Nazaire. Den skal nemlig fungere offshore under ekstreme forhold og er derfor designet til at minimere behovet for vedligeholdelse, når først den er installeret på havet.

Hele konstruktionen er forbundet med land via et såkaldt umbilical-kabel, der foruden at overføre data og elforsyning, kan transportere brint i land.

Kommerciel testplatform i Nordsøen
Næste skridt i udviklingen bliver et nyt projekt kaldet for HOPE, hvor et konsortium med ni partnere, der er blevet udvalgt af EU-Kommissionen under European Clean Hydrogen Partnership, har fået tildelt 20 millioner euro i tilskud.

Målet er at bygge et anlæg på 10 MW i Nordsøen med målet om kommercialisering af teknologien. Sådan et anlæg vil være i stand til at producere op til fire tons grønt brint om dagen, som vil blive eksporteret i land med rørledning og derefter komprimeret og leveret til kunder.",
,2023-07-11 00:00:00,Sejt træk mod klimaneutral skibsfart: 3 bud på løsninger på kort og lang sigt,Ingeniøren,Link,"Det er lykkedes verdens 175 flagstater at vedtage et fælles mål om klimaneutralitet for shippingindustrien »i eller omkring, det vil sige tæt på« 2050, som den lidt uklare formulering lyder i aftaleteksten. 

Aftalen er indgået i FN’s maritime organisation, IMO, i London i sidste uge og blev modtaget med klapsalver. 

Men som Kåre Press-Kristensen, seniorrådgiver ved Rådet for Grøn Omstilling, sagde til Ingeniøren i fredags, så bliver det springende punkt herfra, hvordan industrien vil nå derhen. 

For at belyse vejen til 2050-målene har Ingeniøren talt med Hans Otto Holmegaard Kristensen, selvstændig rådgiver og en af landets førende eksperter inden for skibsfart. 

Hans vurdering er, at det bestemt ikke bliver nogen nem vej.

1. Elektrificering på korte ruter
Den mest nærliggende grønne løsning ville naturligvis være at elektrificere flåden. 

Ifølge Hans Otto Holmegaard Kristensens egne beregninger er det dog begrænset, hvor stor en del af shippingindustriens flåde, der reelt kandiderer til at gennemgå en elektrificering. 

»Fragtskibe, der sejler de lange ruter på oceanerne, har brug for enorme mængder energi. Et lastet containerskib skal eksempelvis bruge batterier, der vejer 20 procent af lasten, for at kunne sejle i 1-2 døgn. Her er elektrificering ikke en mulighed,« siger Hans Otto Holmegaard Kristensen.

Men elektrificeringen egner sig til passagerfærger på mindre ruter, som det kan ses med flere passagerfærger i Danmark, eksempelvis elfærgen Ellen, der sejler mellem Ærø og Als samt den nyeste el-færge Grotte, der sejler mellem Esbjerg og Fanø. 

»Skibe, der har rutelængder på 1-2 timer, egner sig godt til at blive elektrificeret, men sejler de længere end det, bliver de nødt til at se efter en anden løsning,« siger Hans Otto Holmegaard Kristensen.

2. Strømlinet skibsdesign
Eldrevne rutefærger mellem øer i det sydfynske øhav kommer dog næppe til at gøre den enorme branche klimaneutral, da deres energiforbrug samlet set er meget lavt. Men der er gevinster, som kan hentes ved at designe skibene bedre. 

For ifølge Hans Otto Holmegaard Kristensen blev skibene i 00’erne bygget med en optimisme, der giver bagslag i dag. De blev nemlig bygget »buttede eller fyldige,« som han kalder det. 

»Hvis du ser et tankskib forfra,vil du lægge mærke til, at det virker voldsomt buttet, og det skaber en stor bølgemodstand. Man designede skibe på den måde for at kunne have mere last om bord, men skibene bøder nu for det på energisiden og skibets tekniske performance,« siger han.

På den korte bane mod 2050 kan der altså rettes op på dette ved fremover at designe “slankere” skibe med en veldesignet skrogform, der ganske vist har en mindre kapacitet, men omvendt er langt mere energieffektive

3. Den langsigtede, nødvendige løsning
På sigt skal shippingindustrien dog overgå til e-fuels som e-methanol og e-ammoniak. Begge brændstoffer skal fremstilles af vand og brint gennem PtX. 

Og på den ene side ser det lovende ud. Ifølge beregninger fra Mærsk Center for Zero Carbon Shipping udleder et fragtskib, der sejler på e-ammoniak, kun tre procent af den CO2, som et skib, der sejler på bunkerolie, gør. 

Men på den anden side, så er shippingindustrien langt fra den eneste industri, som ser mod e-fuels for at blive klimaneutrale. Derfor er der udsigt til en voldsom flaskehals, når vi nærmer os 2050, som markerer den deadline, som blev fastsat i Paris-aftalen. 

For der skal bruges enorme mængder energi for bare at producere de e-fuels, som shippingindustrien har brug for. Ifølge Mærsk Center for Zero Carbon Shipping har shippingindustrien alene brug for 1.110 GW energi, hvis bare 50 procent af flåden skal bruge e-fuels til at drive skibene. 

I 2020 producerede verden lige under 3.000 GW grøn energi. Energiø Bornholm vil have en kapacitet på 3 GW. Mærsk Center for Zero Carbon Shipping vurderer, at energibehovet i 2050 vil nå svimlende 25.000 GW. 

»Det bliver meget svært at producere den energi, som shippingindustriens grønne omstilling har brug for. Vi må ikke være overforsigtige,« siger Hans Otto Holmegaard Kristensen og appellerer til, at der forskes mere i nye energikilder, eksempelvis indenfor atomkraft. ",
,2023-08-15 00:00:00,Bekymrede svenske myndigheder: Søkabel syd for Skåne kan forværre havmiljøet,Ingeniøren,Link,"Blandt andre Sveriges Meteorologiske og Hydrologiske Institut advarer om, at kablet mellem Energiø Bornholm og Sjælland kan medføre alvorlig skade på Østersøen.

Søkablet, der skal trækkes mellem den kommende Energiø Bornholm og Sjælland, kan forværre havmiljøet i den i forvejen hårdt trængte Østersø. 

Det vurderer flere svenske myndigheder i høringssvar, som de har sendt til den danske miljøstyrelse som en del af ESPOO-konventionen, skriver Søfart og Bornholms Tidende. 

Kablet, der skal forsyne Sjælland med grøn strøm, skal føres 209 kilometer under vandet fra Bornholm til Sjælland.

Det kan således også direkte påvirke havmiljøet langs de svenske kyster, hvilket giver de danske myndigheder pligt til at spørge de svenske myndigheder om deres syn på sagen gennem ESPOO-høringer. 

ESPOO-konventionen fra 1991 sikrer, at stater underretter hinanden om planer og projekter, der kan have betydelig grænseoverskridende miljøpåvirkning.

Miljøpåvirkninger stadig ikke belyst
Den del af Østersøen, hvor kablet skal nedgraves, forsyner resten af Østersøens centrale, dybere dele med saltholdigt og iltrigt vand, som havmiljøet er afhængigt af. 

Da saltholdigheden i Østersøen allerede på nuværende tidspunkt ligger på grænsen af, hvad dyrelivet kan tåle, er det kritisk at holde styr på, om et projekt medfører, at der strømmer mindre salt ind i farvandet. 

Et af høringssvarene kommer ifølge Søfart fra de svenske vandmyndigheder, Vattenmyndigheterna, der er bekymrede for kablets 'grænseoverskridende miljøeffekt' på vandkvaliteten, som overgødning og miljøgifte i forvejen har sat under pres.

Et andet kommer fra Sveriges Meteorologiske og Hydrologiske Institut, der især er bekymret for de steder, hvor der skal etableres stensætninger, som beskytter kablet.

ESPOO-høringerne foregår før Miljøstyrelsen vurderer miljøpåvirkningerne.

Til Søfart udtaler Christina Kittner, der er projektleder og biolog ved Landskab & Skov i Miljøstyrelsen:

»Projektets påvirkninger på miljøet er endnu ikke belyst. Det vil ske i forbindelse med udarbejdelse af miljøkonsekvensrapporten for projektet.«

Miljøstyrelsens vurdering forventes klar til sidst i 2024.",
,2023-09-30 00:00:00,"Bornholm kan levere grønne brændstoffer nok til at dække sit behov til færger, industri og transport",Ingeniøren,Link,"En undersøgelse peger på, at knap 90.000 ton grøn brændstof har aftagere på og omkring øen, hvor energien skal komme fra Energiøen i Østersøen.

Der kan produceres omkring 88.000 ton grønne brændstoffer til havn og skibsfart på øen, samt op mod 60 GWh energi fra PtX til tung transport på land. Det viser resultaterne fra en ny undersøgelse af potentiel Power-to-X-produktion på Bornholm.

»Med denne undersøgelse viser vi, at det er muligt her på øen,« siger Maja Felica Bendtsen, chef for BULK ved Rønne Havn A/S og påpeger, at målet er, at videregive viden til bornholmerne og potentielle udviklere.

Mere specifikt peger rapporten på, at der kan produceres omkring 50.000 ton grøn methanol, som skal dække færgetrafikken til og fra Bornholm. 

Der kan også produceres 3.000 ton grønne brændstoffer til transport på Rønne Havn, hvor det blandt andet skal dække transport af vindmølledele. Dertil vurderes det, at én procent af skibsfartsmarkedet omkring Bornholm svarer til 35.000 ton grøn brændstof. Der sejler omkring 60.000 skibe forbi hvert år, hvoraf en procent så potentielt kan dækkes af PtX på øen.

Inde på øen skal der bruges omkring 9 GWh energi om året til Bornholms industri, hvilket svarer til halvdelen af forbruget. Der er også en masse tung transport på øen, og PtX skal være med til at dække behovet for den del af transporten, som ikke kan elektrificeres. Det vil sige, at der skal bruges mindst 50 GWh energi til at dække landbrugsmaskiner og lastbiler, som kører langt. Det svarer omtrent til en tredjedel af  tung transport på øen.

Disse værdier er blandt andet fundet på baggrund af EU-regler om grønne brændstoffer i skibsfarten og Regeringens Klimapartnerskab for Industrivirksomheder, som dikterer, at halvdelen af industriens forbrug skal dækkes af grøn energi.

Ingen konkret plan endnu
Ifølge undersøgelsen kommer prisen for potentiel PtX-produktion på Bornholm til at ligge i den høje ende, men ikke urealistisk højt. Bag undersøgelserne er det digitale værktøj Optiplant blevet brugt til at udregne pris og potentiale for PtX-produktioner, og simuleringerne viser, at prisen på grønne brændstoffer kommer til at ligge på linje med produktionen andre steder i Europa.

Selvom resultaterne blot er ideer og ikke konkrete handlingsplaner, peger undersøgelsen dog også på en meget konkret håndtering af spildvarmen fra elektrolyseanlæg. Den overskydende energi, der ikke bindes i hydrogen, kan benyttes til fjernvarme på klippeøen. Omkring 35 procent af energien fra elektrolyse af vand bliver til spildvarme, der kan udnyttes, hvis det bornholmske fjernvarmenet forbindes, påpeges det i undersøgelsen.

»Der skal dog laves nogle flere undersøgelser, og så skal der være opbakning fra befolkningen og politikerne på øen, før den her Power-to-X-produktion bliver til noget,« siger Maja Felica Bendtsen.

Det er altså ikke noget konkret planlagt endnu, den præsenteret undersøgelse kortlægger blot potentialet. 

Det understreges, at den potentielle Power-to-X-produktion på øen skal udvikles i kølvandet på den kommende energi-infrastruktur i Østersøen, som skal spille sammen med den nye energiø. Den overskydende vedvarende energi fra Energiøen skal bruges til projektet.",
,2023-09-25 00:00:00,Hyldevarer skal genoprette økonomien i Energiø Nordsøen,Ingeniøren,Link,"Ved at bytte den inddæmmede ø ud med stålplatforme med omformerstationer ovenpå satser Energinet på at kunne være med til at presse prisen ned.

Da Energistyrelsen for nylig lukkede sin afdeling for Energiø Nordsøen og overlod den videre projektstyring til Klima-, Energi- og Forsyningsministeriet, var det et signal om, at arbejdet med den kunstige ø var lagt i graven. Reggeringen måtte sande, at omkostningerne ved at vælge at etablere en kunstig, inddæmmet ø var alt, alt for store.

Ikke desto mindre er Energinet som Danmarks nationale transmissionssystemoperatør (TSO) af el og gas kun få uger fra at indlevere et nyt bud på en teknisk løsning på energiøen til ministeriet med henblik på at få regeringen til at forholde sig til, om den kan slippe gennem nåleøjet. Det kan lade sig gøre, fordi Energinet ikke er startet helt fra bunden, men har kunnet genbruge de analyser, der allerede forelå af forskellige scenarier af konfigurationen af omformerstationer, kabler mv., kapaciteter, markedsforhold.

Målet er at levere en energiø, der som sin nu kasserede forgænger kan leve op til de politiske aftaler om energiøer.

Det fortæller Hanne Storm Edlefsen, der er direktør for energiøer i Energinet, som er Danmarks nationale transmissionssystemoperatør (TSO) af el og gas.

»Forslaget gør op med planen om at etablere en kunstig, inddæmmet ø med skræddersyede teknologier. Planen er at erstatte det med en standardiseret energiø baseret på stålplatforme som kan udbygges modulært. Forventningen er, at denne løsning er billigere,« siger Hanne Storm Edlefsen.

En modulopbygget løsning gør det også lettere løbende at udbygge energiøen fra 3 og op til 10 GW og etablere flere elhandelsforbindelser. En ekstra gevinst er, at sådanne systemer heller ikke så let brænder sammen, selv om nogle af modulerne skulle sætte ud. Det er netop af den grund, at standardkonstruktioner allerede er en del af trenden i udlandet, sådan som både Ingeniøren og dets søstersite Gridtech tidligere har beskrevet.

»Når ambitionen er, at vi skal have en energiø i Nordsøen med helt op til 10 GW med flere forbindelser til udlandet til eksport, så skal den kunne udbygges,« siger hun. 

Løsningen bliver simplere og billigere
Den elinfrastruktur, som hun og hendes stab har i støbeskeen, kan overordnet set det samme, som det, man havde planlagt at etablere ude på den kunstige ø. Der er dog den forskel, at elinfrastrukturen nu skal stå på platforme.

»Det gode ved det er, at der i markedet allerede findes sådanne platforme med stålben, som Energinet kan købe og bestille. Der er lavet en standard for det. Og det er noget af det, der forventes at gøre øen simplere og billigere,« siger Hanne Storm Edlefsen.

Der er dog ikke tale om standardiserede teknologier i gængs forstand, påpeger hun, da den først lige er blevet udviklet og kommet i markedet. Ikke desto mindre er de rent faktisk tidligere blevet bestilt og dermed også under produktion. Og det betyder, at producenterne ikke skal bruge en masse penge og tid på at opfinde den dybe tallerken. Af den grund er producenterne også tilbøjelige til at kalde det produkt for en standard indenfor storskalavind.

Uanset ø-konstruktion, platform eller ej, så er det ifølge Hanne Storm Edlefsen super komplekst at udvikle elsystemet ifm. en energiø. Det kræver meget udvikling og innovation, påpeger hun. Én af grundene til, at det blev for usikkert at fortsætte med at udvikle på den inddæmmede ø er, at den ville få en hidtil uset udformning, der gjorde det umuligt at sejle de omformerstationer, der laver vekselstrøm om til jævnstrøm eller omvendt, ud som samlede komponenter. Det ville derfor have været nødvendigt at splitte udstyret op og installere det på en anden måde. Dertil kom, at det endnu havde lange udsigter at få styr på øens endelige udformning.

»Af den grund har producenterne da også spurgt os, hvorfor det lige er, at vi absolut skal gøre tingene så besværligt. Om vi ikke bare kunne købe den standard, som andre har købt? Hvis de virkelig skal omstille deres produktionsapparat, vil de have flere penge for det.

Det er en ret dyr omstilling i forhold til blot at gentage det, de tidligere har leveret. Så det er én af grundene til, at projektet nu sadler om,« siger hun. 

Energinet skal eje platformene
Ø-designet og elinfrastrukturen er ikke det eneste, der bliver forsimplet. Det gælder også ejerskabet, fortæller Hanne Storm Edlefsen. For hvor det oprindeligt var meningen, at øen skulle ejes af et offentligt-privat partnerskab, der skulle indkassere husleje fra Energinet og alle de andre aktører, der ønskede at udnytte øens arealer til industrielle formål, så ejes øen fremover at staten. Det betyder, at Energinet slipper for at skulle betale husleje.

»Vi kommer til at eje det, der bliver energiøen, altså platformenes stålben, da de hænger sammen med omformerstationen ovenpå. Da Energinet derfor skal betale for stålbenene, bliver vores samlede udgifter lidt større udgift fra start - til gengæld skal Energinet ikke betale leje,« siger Hanne Storm Edlefsen.

I modsætning til situationen med den kunstige, inddæmmede ø, er stålplatform og station ikke længere adskilt. Det giver derfor ikke længere mening at splitte ejerskabet op, sådan som det gjorde, da man skulle have placeret stationen på en kunstig ø. Og da det ifølge EU-lovgivningen kun er en TSO, der kan stå for omformerstationen, så peger pilen automatisk på Energinet som den kommende og eneste ejer.

Derudover har den politiske aftale tilbage i primo 2021 slået fast, at Energinet skal være eneejer på vegne af staten for kritisk infrastruktur, som elinfrastruktur er. Derfor skal Energinet i forvejen også eje udlandskablet sammen med den belgiske TSO i den anden ende) og ilandføring til Danmark.

»Energinet har således kompetencerne til at eje en sådan platformskonstruktion og energiø. Det er det samme ejerskab, man ser etableret i andre lande, der arbejder med energiøer og hybridforbindelser,« siger Hanne Storm Edlefsen.

Hun tilføjer, at det var en stor post i vores budget, da den husleje skulle dække udgifter til hele økonstruktionen og både give et overskud til den private part og til staten. Samlet set er det derfor forventningen, at platformsløsningen trods alt vil være billigere end en kunstig ø, som ingen i øvrigt kender den endelige udformning af og pris på.

Men hvis øens arealer ikke udlejes, hvad så med planerne om PtX på øen?

»Idéen om at lave PtX på selve øen blev allerede droppet i efteråret 2021 i forbindelse med, at regeringen og dets aftalepartier fjernede det innovationsområde, der blev introduceret i den første politiske aftale fra januar 2021,« siger Hanne Storm Elefsen.

Ikke enten-eller men både-og
Hun henviser til, at Energiø Nordsøen oprindeligt blev vedtaget under forudsætning af, at der skulle være et areal til innovation, der f.eks. skulle bruges til PtX, således at der var flere til at betale huslejen. Den betingelse blev dog fjernet igen, fordi man kunne se, at man ikke blev klar til at udbyde PtX sammen med havvinden. Teknologien var simpelthen for umoden.

Da rådgivere fra Energistyrelsen tilmed pointerede, at en mindre ø ville gøre det muligt at blive hurtigere færdig og der samtidigt var risiko for, at ingen virksomheder lejede sig ind på arealerne, så droppede man planerne om det ekstra innovationsområde. I så fald ville arealerne stå tomme hen og føre til en tabt indtjening.

Energinet har en forventning om, at det nye koncept vil betyde, at projektet får en samlet set bedre business case. Men om det bliver ”rentabelt”, sådan som aftaleteksten tilsiger det, kan Hanne Storm Edlefsen ikke udtale sig om, da disse beregninger laves af Energistyrelsen og Finansministeriet.

Grunden til, at regeringen kæmper for at redde energiøen er ifølge Hanne Storm Edlefsen, at den kan bruges til at sælge strøm til andre lande. Det i modsætning til en radialpark, der kun er i stand til at ilandsætte el til Danmark. Energiøen kan bruges til at flytte elektrisk strøm begge veje, hvilket optimerer udnyttelsen af kablet og relativt set mindsker behovet for udbygningen af elnettet på land.

»Vi skal stadig bygge masser af radial havvind tæt på land. Så energiøerne skal ikke træde i stedet for. De kommer i spil,når vi skal ud og have fat på vinden langt væk,« siger hun.

Danmark er heldig at have til gode at kunne udnytte hele Jyllands ryg til havvind. Det står i kontrast til mange andre lande, der slet ikke har nogen havarealer eller allerede har fyldt dem op. Belgien har fx ikke ret mange. Så de kommer til at mangle strøm og vil gerne have adgang til dansk strøm,« siger hun.",
,2023-10-05 00:00:00,Belgien løber med æren for verdens første energiø mens Danmark hænger i bremsen,Ingeniøren,Link,"De danske energiø-planer i Nordsøen er foreløbig sat på hold, så med de sidste miljøgodkendelser i hus bliver Belgien klar vinder af kapløbet.

På havnen i Vlissingen er der allerede gang i aktiviteterne til Belgiens kommende energiø, der skal bygges i Nordsøen i et område 45 km ud for den belgiske kyst.

Det er her betonfundamenterne skal støbes og sejles ud til området. I denne uge kom de sidste miljøgodkendelser på plads og arbejdet kan begynde.


Sideløbende er det belgiske energiselskab Elia ved at lægge sidste hånd på designet af øen, der har fået navnet Princess Elisabeth Island.

Det konkrete arbejde med at bygge øen og tilslutte de elektriske anlæg til land kommer til at løbe fra marts 2024 og godt to år frem.

Området hvor øen ligger i - Princess Elisabeth zonen - kommer til at huse en vindmøllepark på 3,5 GW. Alle møller forventes at være tilsluttet energiøen i 2030.

»Da Belgien er det første land i verden til at installere vindmøller i beskyttede havområder, er vi glade for, at Elia har forpligtet sig til et natur-venligt design [af øen],« siger Vincent Van Quickenborne, der er belgisk vicepremierminister.

Belgiens energiminister Tinne Van der Straeten, roser Elia for med deres design at energiøen, at tage hensyn til livet i havet - både over og under vandet og kalder Belgien for ‘førende inden for havvind’.

Dansk ø sat i bero
Med den nye tilladelse betyder det også, at den belgiske energiø kommer ind som en sikker nummer ét i verden. Det var ellers tanken, at den danske energiø i Nordsøen skulle have haft den position.

Men usikkerheden omkring økonomi i det danske projekt, har skubbet projektet længere ud i fremtiden. I juni blev udbuddet sat i bero og for nylig blev Energistyrelsen energiøkontor lukket og opgaver overdraget til ministeriet.

Det har blevet andet været fremme, at omkostningerne til en fast energiø, er skudt i vejret, og at ministeriet nu kigger i retning af stålplatforme. Det er en løsning som tyskerne har satset på i deres del af Nordsøen.",
,2023-10-18 00:00:00,Nyudviklet materiale fordobler effekten fra varmestråling: 'Vi sætter det foran solcellen',Ingeniøren,Link,"Forskere fra Aalborg Universitet har i samarbejde med TU Hamborg udviklet et metamateriale af iridium, der effektivt kan omsætte varmestråling til elektrisk energi uden for meget tab.

Det nordjyske universitet kalder det selv et kæmpe teknologisk gennembrud, som kan få stor betydning for den grønne omstilling.

I et samarbejde mellem Aalborg Universitet, TU Hamborg og Helmholtz-Zentrum Hereon, Geesthacht, har forskere udviklet en teknik, der kan fordoble effektiviteten fra for eksempel solceller. 

Ved at bruge en teknik kaldet thermophotovoltaic (TPV), hvor varmestråling gennem fotoner direkte omsættes til elektrisk energi, har forskerne undersøgt, hvor effektivt de kan koncentrere omsætningen i et nyt metamateriale. Dette materiale installeres på en komponent, der kan sættes foran for eksempel en solcelle. En beskrivelse af det nye materiale er udgivet i en forskningsartikel i tidsskriftet Advanced Materials.

På den ene side absorberer den al indkommende stråling, for derefter at blive varmet op til 1.000°C. På den anden side emitteres stråling med en specifik bølgelængde, som er tilpasset solcellen. Det er altså varmen og ikke selve solstrålerne, der omsættes til strøm. En af udfordringerne med TPV-teknikken i dag er at skabe materialer, der kan operere ved høje temperaturer uden at oxidere.

»En normal siliciumsolcelle er begrænset i effektivitet, fordi lys med bølgelængder, der er i det infrarøde område, er kortere end 1.150 nanometer, ikke kan absorberes af silicium. Det meste ryger direkte igennem, og kortere bølgelængder, som absorberes, genererer kun få elektroner i siliciummet, selvom fotonenergien egentlig var nok til mere. Man får ikke udnyttet energien ordentligt,« fortæller professor Kjeld Pedersen fra Institut for Materialer og Produktion ved Aalborg Universitet.

Ifølge Kjeld Pedersen og hans kollega Manohar Chirumamilla, som er en af de drivende kræfter i projektet, skyldes det, at lys i det grønne/blå område i lysspektret kun generer én elektron per foton, selvom fotonens energi egentligt er højere end den, elektronen får. Den når simpelthen den såkaldte Shockley-Queisser-grænse, så solcellens virkningsgrad begrænses til godt 30 procent.

»Idéen hos os er, at hvis vi nu sætter noget foran solcellen, som absorberer al stråling, så bliver det over 1.000 grader varmt, og noget, der er varmt, udstråler så igen med 1.000 grader. Den anden side sætter vi så i termisk kontakt med en emitter, som vi har designet sådan, at den kun kan udsende bølgelængder, der passer til den specifikke solcelle, som bruges. Så er den teoretiske effektivitet lige pludselig 80 procent,« forklarer Aalborg-professoren.

Fra sortguld til iridium
Det er nemlig fremstillingen af emitteren, som er en udfordring. Derfor designede Manohar Chirumamilla, Kjeld Pedersen og deres kolleger et metamateriale i nanostørrelse, mindre end lysets bølgelængde. Disse nanostrukturer med en stor overflade i forhold til volumen bliver dog skrøbelige, når de varmes op til høje temperaturer. Derfor skulle et mere stabilt materiale findes.

Idéen til det nye materiale udsprang af et andet projekt i samarbejde med Sergey Bozhevolnyi fra Syddansk Universitet, hvor Kjeld og hans kolleger for sjov udviklede et materiale kaldet sort guld. Her tog de en guldoverfalde og strukturerede den, ved at grave ned i den med ionstråler og skabe strukturer i nanoskala. Målet var at skabe et materiale, der absorberede al lys, uden det slap ud igen.

»Vi kiggede bagefter på hinanden og tænkte, hvad hulen kan vi bruge det til? Vi har lavet noget, der absorberer, og vi ved, at hvis vi kan lave noget, hvor vi styrer absorptionen, så kan vi også lave noget, hvor vi styrer emission, fordi det er to sider af samme sag. Derefter faldt snakken på TPV, og muligheden for at designe et materiale med både absorption og emission,« forklarer Kjeld Pedersen.

Forskerholdet måtte dog ud at finde et billigere materiale end guld, og her fladt de over grundstoffet iridium, der ved normale temperaturforhold bliver et hårdt overgangsmetal med høj massefylde. Hvad der gør materialet interessant er, at det beholder sin effektivitet ved høje temperaturer og er meget inert over for ilt.

Selvom iridium ikke er det billigste materiale at opstøve, så er det billigere end guld. Og fordi det spredes ud som et tyndt lag på få 100 nanometer, er mængden af det materiale, der skal bruges ikke ret højt, fortæller Kjeld Pedersen. Dette iridiumlag er derefter sat ind mellem to hafniumoxid-lag, der kan klare høje temperaturer.

»Vi testede dem hen over nogle uger ved høje temperaturer op til 1000 grader celsius, hvor de stadigvæk fungerede godt. Så hører der jo til, at effektiviteten af udstrålingen fra et legeme stiger effektmæssigt med temperaturen i fjerde. Så hvis nu vi kunne bringe vores fra 800 grader, som nogen tidligere har lavet, til 1000 grader, så har vi fordoblet effektiviteten. Så de sidste grader spiller virkelig en rolle, for at få effektiviteten op, fordi det potensmæssigt vokser så kraftigt med temperaturen.«

Kjeld Pedersen sammenligner materialet med et optisk filter, hvor kun en ganske bestemt bølgelængde får lov at blive absorberet i materialet. Overfladen på materialet virker med andre ord som et filter, der sørger for, at kun bestemte bølger omsættes til elektrisk energi.

»Hvis vi siger, den skal side på en solcelle, så vil den sidde på den side, der vender ind mod en solcelle. Den bliver så varmet op, fordi den er i termisk kontakt med en absorber, et rent sort materiale på den ene side, og så stråler den ud mod solcellen på den anden side. Man kan kun stråle noget ud, som lige nøjagtigt passer til, at solcellen har den højest mulige effektivitet for bølgelængder,« forklarer Kjeld Pedersen.

Let at opskalere
Fordi materialet er skræddersyet efter solcellen, så stiger effektiviteten, fordi flere bølger absorberes og omdannes til energi. Kjeld Pedersen tror dog ikke, deres materiale fungerer så godt med silicium-solceller, men vil fungere bedre på solceller af galiumantimonid.

Han ser også et stort potentiale i at skalere produktionen af materialet op. Hvis han og hans kolleger kan demonstrere, at de kan lave materialet på en skive på 100 millimeter, så ved de, at der findes udstyr, som kan skalere dem op til 200 og 300 millimeter.

Selve produktionsprocessen er heller ikke dyr, fortæller Kjeld Pedersen, der vurderer, at materialet sagtens kunne ramme det kommercielle marked inden for fem år, hvis nogle startup-virksomheder samler teknologien op.

Selvom iridium ikke er det billigste materiale, så er det let at skaffe og kan række langt. Kjeld Pedersen vurderer, at udgiften på iridium langt opvejes af den gevinst, der kommer på den øgede energiudvinding fra materialet på sigt.

Den markante forøgelse af effektiviteten af for eksempel solenergi åbner op at inkludere teknologien i fremtidige energisystemer. Det kunne eksempelvis være hos store energianlæg i forbindelse med power-to-x på energiøer. Her kan store koncentratoranlæg bygges, som det kendes fra CSP (koncentreret solkraft).

Derudover kan teknologien også bruges som lager, hvor vind- og solenergi bruges til at opvarme materialer, hvor strålingen fra materialet på et senere tidspunkt gennem TPV kan generere strøm.

»Jeg tror, at den her teknologi kan få stor betydning for lagring, eller bruges ude i industrien. Tænk på hvor mange gigawatt-timer om året, der går i spildvarme fra industrielle processer, som i stedet kunne absorberes og omsættes til strøm. Det kan godt være, det i den sammenhæng ikke giver 40-50 procent strøm, men måske 5 procent, som er energi, man selv har skabt gennem overskudsvarme,« slutter Kjeld Pedersen.",
,2023-11-07 00:00:00,Danske CIP vil bygge GW-energiø ved finske Åland - klos op ad brintrør,Ingeniøren,Link,"Sammen med to elektrolyse-virksomheder går den danske investeringsfond nu i gang med at undersøge mulighederne for at etablere en ny energiø i GW-klassen ved finske Åland.

Bornholm har længe været i spil til at blive den første energiø i Østersøen - men nu er der risiko for, at dette statslige projekt bliver overhalet indenom at et samarbejde mellem CIP's datterselskab Copenhagen Energy Islands, finske Flexens og franske Lhyfe. 

Trekløveret er nemlig gået sammen om at etablere en energiø på den finske selvstyrende øgruppe Åland, der ligger i indgangen til Den Botniske Bugt et godt stykke uden for Danmarks økonomiske zone. 

Den nyligt udsendte pressemeddelelse beskriver kun planerne i overordnede vendinger. Og det skyldes ifølge Director i CIP Thomas Koopmann, at parterne stadig mangler at lægge sig fast på detaljerne som fx størrelse, tidsramme, vindmølletype og fysisk placering.

» Vi er i en tidlig udviklingsfase, hvor der skal afklares mange ting. Men vi taler om et projekt i GW-klassen både hvad angår vind- og elektrolysedelen,« siger Thomas Koopmann.

»Mere sikkert end usikkert«
Idéen til projektet er ikke opstået fra den ene dag til den anden, men gennem de løbende dialoger, som de tre samarbejdspartnere har haft med stakeholders og regulatorer - samtaler, der tager afset i, at Åland har udsigt til at blive en metropol i de nordiske landes kommende fælles brint-infrastruktur. Den kommer først og fremmest til at bestå af rørføringen Baltic Sea Hydrogen Collector, der skal forbinde Finland, Åland og Sverige med Tyskland. Rørføringen får en afstikker til Gotland og får muligvis også afstikkere til Bornholm og de baltiske lande.

»Tanken er at bruge hovedparten af energiøens fremstillede el til elektrolyse og produktion af brint. Brinten skal så sendes gennem pipelinen til destinationer overalt i Europa. For vi ser på offshore wind og PtX i en integreret løsning - som den mest fordelagtige måde at realisere projektet på,« siger Thomas Koopmann.

Erfaring med brintprojekter
Hvor Copenhagen Energy Island har sin ekspertise i at etablere havvind, skal de to andre samarbejdspartnere bidrage med deres konkrete erfaringer med elektrolyse. Her har Flexens gennem flere år haft succes med at udvikle brint-projekter, der er tilpasset specifikke regionale forhold, mens Lhyfe i 2021 åbnede verdens første industrielle grønne brintproduktionsanlæg, der er forbundet med en vindmøllepark. Året efter åbnede Lhyfe verdens første offshore pilotplatform til produktion af grøn brint.

»Tiden er kommet til, at vi sætter os sammen med vores partnere med henblik på at kickstarte den næste fase i udviklingen i projektet,« siger Thomas Koopmann, der opremser nogle af de spørgsmål, der skal besvares.

Det, der potentielt kan vise sig at være showstoppere, er fx den nærmere undersøgelse af havbunden, der venter forude. For den kan vise, at havbunden er »helt forfærdelig blød«, hvilket kan gøre byggeriet til en meget bekostelig og besværlig affære.

»Selv om havbunden umiddelbart ser fin ud, så kan den godt vise sig at være meget blød, når vi begynder de fysiske undersøgelse af den. Det er der også eksempler på herhjemme i Danmark, som f.eks. forløbet omkring Hesselø Havvindmøllepark. Endelig skal businesscasen hænge sammen, også når vi er blevet enige om projektets tekniske detaljer. Og det er dem, vi går i gang med at kigge på nu,« siger han.

Det er blot et år siden, at Ørsted og CIP besluttede sig for at gå sammen i et nyt 50/50-partnerskab om at udvikle en række havvindprojekter under åben dør-ordningen i Danmark - deriblandt Bornholm Bassin Syd (1,5 GW) og Bornholm Bassin Øst (1,5 GW) i Østersøen nær den kommende statslige Energiø Bornholm. Disse projekter blev sat i verden i regi af den såkaldte Åben Dør-ordning, som siden er blevet lukket ned. Det har gjort det mindre sandsynligt, at CIP og Ørsted kommer til at realisere de bornholmske projekter.  

",
,2023-11-08 00:00:00,Grøn omstilling bremser op: ‘Kriselignende tilstand i vindsektoren lige nu’,Ingeniøren,Link,"På kort tid er flere havvindsprojekter i Danmark aflyst, stoppet op eller udskudt. På samme tid halter det med nye udbud, mens vindsektoren er i krise.

Københavns Kommune besluttede fredag i sidste uge at trække støtten til Aflandshage Havvindmøllepark på 300 MW, der har været undervejs i syv år og forgæves kostet en halv milliard kroner, da projektet nu sandsynligvis droppes.

Ugen før satte Energistyrelsen en stopper for et havvindsprojekt på 100 MW ud for Bornholm, der har været på tegnebrættet siden 2019, mens udbuddet af Energiø Nordsøen på mindst 3 GW i sommer blev udskudt på ubestemt tid.

Havmølleparkerne Vesterhav Syd og Nord på 344 MW står snart klar som det eneste havvindsprojekt, der bliver koblet på elnettet i år. Og selvom Danmark og ni andre EU-lande i april underskrev en aftale om ca. 120 GW havvind i Nordsøen i 2030, er der lige nu kun én konkret aftale om ny dansk havvind i sigte.

På samme tid haster det med at få banket vindmøller op, så der skal til at ske noget, der kan vende udviklingen, forklarer Lena Kitzing, der er leder af forskningsgruppen Society, Market & Policy på DTU's institut for vind og energisystemer.

»Vi har i Danmark og resten af Europa nogle kæmpestore planer i forhold til at opstille vindenergi. Vi regner med, at den nuværende kapacitet i EU skal tidobles på den lange bane, så vi skal virkelig op i et helt andet gear,« siger hun.

I Danmark sender der i gennemsnit et nyt havvindsudbud ud hvert andet år, hvilket ikke harmonerer med målet om at reducere udledningen af drivhusgasser med 70 procent i 2030 og klimaneutralitet i 2045, påpeger hun.

Også udbygningen med landvind skranter. I år forventes der at blive pillet flere MW landvindmøller ned, end der sættes op, mens det ikke så meget bedre ud i 2021 og 2022. 

Det hjælper ikke, at der med Lena Kitzings ord lige nu er »en kriselignende tilstand i vindsektoren«.

»Renten, prisen på arbejdskraft og råmaterialer er gået op. Det rammer både dem, der producerer vindmøllerne og dem, der sætter dem op. Det resulterer i, at projekterne bliver dyrere.«

Krisen kradser dybt
Vindenergikrisen rammer virksomheder, også her i Danmark. Vestas kæmper med at vende et stort milliardunderskud, efter at priserne på stål og andre vigtige råstoffer har været på himmelflugt, mens det fortsat er en kamp at få normaliseret forsyningskæderne efter corona.

I april kostede en vindmølle, der udgør omkring halvdelen af omkostningerne for en ny park, ca. 38 procent mere end den gjorde to år før. Det rammer også Vestas’ spansk-tyske konkurrent Siemens-Gamesa, der samtidig kæmper med kvalitetsproblemer på landvindmøllekomponenter, hårdt.

Vindmølleproducenten meldte allerede sidste år ud, at der skal fyres tusindvis af medarbejdere på verdensplan og nedlægges 800 stillinger i Danmark. Siden er det kun gået én vej. 

Aktien er faldet med 70 procent siden juni, og Siemens-Gamesa nærmer sig det, der ligner en konkurs, medmindre den tyske regering køber sig ind i selskabet.

Krisen præger også udbuddene. 

Eksempelvis har hverken Ørsted eller Vattenfall – to af de største spillere inden for havmølleparker – budt ind på en række nye store udbud i Tyskland, mens projekter andre steder i EU genforhandles eller skal udbydes på ny med højere priser.

»En vigtig tid lige nu«
I Danmark arbejder Den Nationale Energikrisestab, Nekst, der blev nedsat tidligere i år, på anbefalinger til, hvordan regeringen kan få banket vindmøller hurtigere op. Bl.a. skal Nekst komme med forslag til, hvordan man løser den lange tidshorisont for godkendelser og andet.

Også EU er klar over, at det haster. EU-Kommissionen spillede derfor 24. oktober ud med en vindenergipakke for at få udbygningen op i gear. For at nå klimamålene skal EU’s samlede vindkapacitet nemlig at gå fra de nuværende 204 GW til 500 GW i 2050.

Det kræver en tidobling af den årlige udbygning, der i dag ligger på 1,2 GW om året. Der er derfor behov for »øjeblikkelig handling«, konstaterer EU-Kommissionen i forbindelse udspillet, som Ingeniøren tidligere har omtalt.

Ud over inflation og adgang til råmaterialer peges der bl.a. på mangel på arbejdskraft, komplicerede og tidskrævende udbud, mens der også er en række udbudsforhold, som der skal rettes op på. Det er alt sammen nødvendigt, for at den europæiske vindindustri også i fremtiden kan stå stærkt.

DTU’s Lena Kitzing gentager behovet for handling.

»Det er en vigtig tid lige nu, for vi har allerede set, at vigtige aktører ikke byder ind på udbud, og at usikkerhederne i markedet holder virksomheder fra at investere stort i eksempelvis i nye fabrikker, som der er hårdt brug at øge produktionskapaciteten til det niveau, som der er behov for,« siger hun.

Hun kalder den nuværende vindenergikrise for »et bump på vejen«, men understreger, at vejen mod et energisystem i Danmark og resten af EU, der i høj grad bygger på el fra vindenergi, især havvind, stadigvæk er til at se:

»Politikerne er villige til at strække sig ret langt i forhold til at hjælpe vindsektoren, fordi især havvind er en stor del af løsningen på klimakrisen.«",
,2023-11-23 00:00:00,"Norge vil droppe elkabler til Danmark: ‘Tiden er løbet fra store, nye udlandskabler’",Ingeniøren,Link,"Siden 1977 har der været elkabler mellem Danmark og Norge. I dag består de af fire kabler med en samlet kapacitet, der gør det muligt at udveksle 1.620 MW mellem Jylland og Norge.

Men i Norge kører der en politisk debat omkring de ældste kabler, som i 2026 vil nå deres tekniske levetid. Spørgsmålet er, om kablerne skal erstattes af nye eller de helt skal skrottes.

En af dem, der ikke ønsker at forny de to kabler, er partileder for Senterpartiet, Trygve Slagsvold Vedum. Til nyhedsbureauet NTB, siger han.

»Senterpartiet mener, der ikke er grund til at forny tilladelserne. Det er vores klare primære holdning. Vi tror, ​​tiden er forbi for store, nye udenlandskabler,« siger Vedum.

Senterpartiets holdning er ikke ny, og striden om eksport af el til Danmark har stået på i flere år. Argumenterne går på, at eksporten er med til at drive elpriserne op i Norge.

Det gælder især i de sydlige prisområder. Der mangler nemlig overføringskapacitet til Nordnorge, hvilket giver store forskelle på elpriserne internt i landet. Dette blev tydeligt under coronakrisen og efterfølgende i forbindelse med energikrisen på baggrund af Ruslands invasion af Ukraine i februar 2022.

I april 2022 stemte Stortinget dog nej til at begrænse eleksporten til blandt andet Danmark. Beslutningen blev vedtaget med stemmerne fra regeringspartierne Arbeiderpartiet og Senterpartiet.

Men alligevel vil Senterpartiet nu begrænse antallet af udlandskabler, da de frygter, at høje elpriser i resten af Europa vil smitte af på Norge.

Den norske regering har nedsat et “Strømprisudvalg”, med repræsentanter fra industrien og forskningen, der blandt andet skal se på, hvordan de norske elpriser påvirkes af udveksling med resten af Europa.

Lederen af partiet Venstre, der generelt regnes for EU-venligt, Ola Elvestuen, understreger, at Strømprisudvalget har fastslået, at elkabler til udlandet giver Norge bedre forsyningssikkerhed, end hvis de ikke var der. Lige nu har Norge 17 udlandsforbindelser, der ud over Danmark går til Sverige, Storbritannien, Holland og Tyskland.

»Den bedste måde at sikre stabilt lave elpriser i Norge på er ikke at droppe kabler. Det er at sikre, at Norge har nok vedvarende el,« siger han.

Det er Energinets norske søsterorganisation Statnett, der har koncessionen til at bygge og drive kablerne.

Kabel til Skotland udsat
Den norske kritik af udlandsforbindelser er ikke ny og har stået på i flere år.

Det gælder for eksempel en ansøgning om at forbinde Norge til Skotland gennem et kabel med en kapacitet på 1.400 MW. Godkendelsen af forbindelsen, der fik navnet NorthConnect, blev i 2020 udsat af den daværende regering og i 2021 blev den droppet.

Men i foråret 2023 blev sagen genoptaget til stor irritation for flere norske politikere og organisationer.

Blandt andet sagde energipolitisk ordfører i Fremskridtspartiet, Terje Halleland til E24, at regeringen skulle stoppe behandlingen af ansøgningen.

»Norge skal ikke sponsorere Europa med billig strøm. Nu skal regeringen slå det her kabel ihjel én gang for alle,« sagde han dengang.

Også fra industrien og fagbevægelsen var der stærk modstand. Leder af norske LO, Peggy Hessen Følsvik, mente, at kablet skulle “begraves for altid” og fra industrien lød det, at NorthConnect skulle afvises grundigt og endeligt.

Systemansvarlige vil bevare kabler
Alt imens de norske politikere og organisationer har set sig sure på kablerne mellem Norge og resten af Europa, så har de nordiske systemansvarlige virksomheder et andet perspektiv.

I den seneste fælles rapport kaldet “Nordic Grid Development Perspective 2023”, skriver de blandt andet om Skagerrak-forbindelsen, at det kan være fordelagtigt at bevare - eller ligefrem øge - kapaciteten mellem Norge og Danmark.

Det skyldes, at prisforskellene mellem Norge og Danmark kan give høje samfundsøkonomiske gevinster for begge lande. Derfor er Statnett og Energinet også blevet enige om at kigge videre på en mulig erstatning af Skagerrak 1+2.

I mellemtiden har Statnett og Energi også igangsat et fælles projekt om en såkaldt “hybrid elforbindelse”. Ideen er at koble en kommende dansk energiø sammen med dansk og norsk havvind og dermed skabe endnu en elforbindelse mellem det danske og norske elmarked.",
,2023-12-30 00:00:00,"2023 i bakspejlet: En tam superleder, flagermus og vand, vand og vand",Ingeniøren,Link,"2023 blev et år med sus i. Mest for dem ved østvendte kyster, men også for it-folk, der med generativ AI nu har fået superkræfter. Vi fik PFAS i æg og en tvivlsom superleder – og oven over alting svæver Andreas Mogensen.

Januar: Økologi – nu med PFAS
Lige indtil oprydningen efter nytårsmiddagen havde PFAS for de fleste danskere blot været en forkortelse for en række skadelige stoffer koncentreret omkring brandøvelsespladser. Overskueligt og på afstand. Men da PFAS helt uventet dukkede op i danske økoæg i en koncentration, hvor børn i alderen 4-7 år blot ved at indtage den gennemsnitlige mængde økologiske æg ville overskride den maksimale tolerable grænse for al mad, kunne alle se alvoren.

Forklaringen lå i foderet. Hvor de ikkeøkologiske høns spiste sig mætte i fuldfoder, som er en blanding af soja og forskellige kornsorter, blev de økologiske høns fodret med fiskemel. Problemet blev løst ved at udskifte de økologiske høns’ menu, og snart lagde de igen sunde æg. Mens økolandmændene således kunne ånde lettet op, trak eksperterne til gengæld vejret noget tungere og sendte havet et bekymret blik.

Med en lang række målinger kunne de konstatere, at havet omkring Danmark har det, de kalder en udbredt diffus forurening med PFAS. Det betyder forurening uden én eller få klare kilder, men nærmere, hvad man kan kalde en generel baggrundsforurening. Hvor den så kommer fra, kunne ingen forklare. Men en ting er sikkert. PFAS dukker op langs alle vestvendte kyster, fordi stofferne opkoncentreres voldsomt i havskummet, inden det blæser ind på stranden og over markerne. PFAS kunne ikke længere ignoreres.

Februar: En ulige luftkamp
Ballongate blev betegnelsen for det, der må være den særeste luftkamp i flyvningens historie. En kinesisk ballon med en diameter på 60 meter nåede at bevæge sig ind over Alaska, videre hen over Canada og til det nordlige Idaho, før præsident Biden havde fået nok og beordrede den skudt ned. Det blev gjort med landets tungeste skyts i form af et missil fra et F-22 Raptor-jagerfly i 20 kilometers højde under hele verdenspressens og den kinesiske præsidents bevågenhed. Den amerikanske udenrigsminister blev hjemme fra et besøg i Kina, mens resterne af ballonen blev fisket op af havet. Selve ballonen viste sig at være bygget af amerikansk hardware, mens den bar på kinesiske sensorer til indsamling af billeder og video. Dog uden at sende data hjem til Kina. Siger USA. Det tydeligste indtryk, der står tilbage er en selfie, jagerpiloten tog med ballonen i baggrunden, inden han lukkede luften ud af den.

I det danske hav skulle der ikke være balloner. Der skulle være masser af havvindmøller. Troede man. Planen var, at energiselskaber nu skulle til at bygge offshore-vindmølleparker for egne penge og uden om statslige udbud efter den såkaldte åben dør-ordning. Selskaberne skulle byde ind på alle de arealer, der ikke var øremærket til offentlige udbud. Men pludselig fortrød Energistyrelsen og lukkede muligheden for øjnene af en række meget byggeivrige selskaber. Der lå ellers projekter klar til en produktion af vindenergi, der ville kunne dække danskernes behov to gange. Problemet var, at styrelsen ikke havde gjort det juridisk klart, at ordningen kun var tænkt til små projekter tæt på land. Så branchen havde derfor budt ind med meget store projekter over 1 GW langt fra kysten. Men de arealer hører til de lukrative. Og dem vil staten gerne beholde for sig selv.

Marts: Hønen eller ægget
»Vi er i gang med at sætte en Ferrarimotor i en gammel Ford Taunus.« Så malende beskrev en ekspert i elproduktion det over for Ingeniøren, da vi gik på jagt efter en løsning på et snigende og uundgåeligt problem i den hastige elektrificering af samfundet, vi er midt i: for tynde og for få elkabler. Med forslugne datacentre, elbiler, varmepumper og ikke mindst PtX står vi over for en fordobling af elforbruget frem mod 2030 og noget, der ligner en femdobling i det efterfølgende årti. Hvis al den el skal ledes sikkert ud til forbrugere og produktion, er der brug for en udvidelse af elnettet til 110 milliarder kroner inden 2040. El har på ganske få år bevæget sig fra at være en stabil selvfølge til at være moderne tids månelandingsprojekt.

Men det er ikke blot dimensionerne, der ændres. Selve strategien og vilkårene for udbygningen ændres radikalt. Førhen har selskaberne skullet eftervise et behov, før de kunne spendere forbrugernes penge på nye kabler. Nu skal vi etablere infrastrukturen strategisk. Det betyder, at vi skal bygge VE-zoner i områder, hvor der er plads, og hvor vi kan trække kabler hen. Men det skal vel at mærke ske, inden produktionen overhovedet er flyttet derud. Vi skal med andre ord have lagt massive mængder nye kabler ud nu og her, inden vi kender placeringen af fremtidens produktionsanlæg. Læg dertil et krav om en helt ny måde at styre spændingen på, nu hvor den ikke længere er sikret af stabile kraftværker, men tværtimod er påvirkelig af vindens styrke eller en sky for solen. Der er nok at tage sig af i det, der nu benævnes nationalkritisk infrastruktur.

April: En motor med flade dæk
Med den optimistiske titel ‘Forberedt på fremtiden’ lancerede regeringen en markant reform af de videre­ gående uddannelser, hvor halvdelen af alle landets cirka 500 kandidatuddannelser kan se frem til at blive halveret fra to til et år. Udvalgte kandidatuddannelser skal dog forlænges og lægge op til ekstra fordybelse som forskere eller specialister. Som oplagte områder nævnes nano- og kvanteteknologi. Målet var at få flere kloge hoveder hurtigt ud i erhvervslivet. Men modtagelsen var ikke så taknemmelig fra den side, som regeringen jo nok havde set frem til.

Siemens Gamesa skrev således sammen med en række andre førende virksomheder et åbent brev til regeringen, hvor de peger på, at tekniske og naturvidenskabelige områder netop er de områder, der »udgør størstedelen af fundamentet i den danske vækstmotor.« Vindmølleproducenten meldte herefter direkte ud, at den ikke ønsker at ansætte danske ingeniører med en etårig kandidatuddannelse.

Oppositionen mødte forslaget med udbredt bekymring for, at forkortede kandidatuddannelser kan skabe et A- og et B-hold, og IDAs formand, Laura Klitgaard, noterede, at »det virker, som om man med åbne øjne har piftet dækkene på vores vækstmotor.« Da stod det klart, at regeringen står meget alene ved reformfronten, når det gælder langvarige uddannelser.

Maj: Større klode søges
I kampen for et bedre klima har vi fået en ny modstander: biodiversitet. Pludselig er det ikke længere blot menighedsråd og borgerforeninger, der spænder ben for nye vindmøller. Nu kan hensynet til en lille fla­ germus stoppe de største havvindmølleprojekter.

Problemet er, at vi i vores iver efter massiv elektrificering har glemt, at det der VE kræver så meget plads, at det fremover bliver meget vanskeligt at finde tilstrækkeligt med områder til beskyttet natur. Miljøstyrelsen placerer ganske vist 15 procent af Danmarks areal i den kategori ved at medregne opdyrkede arealer som beskyttet natur, når bare de kan finde et vandhul ude i marken. Men Biodiversitetsrådet kan kun finde 2,3 procent. Elselskaberne sår blomster i striber mellem solcelleparkernes paneler, men fagfolk kalder det green- eller biowashing. For et naturligt habitat kan det aldrig blive.

Så lige nu er vi vidner til en masseudryddelse, hvor 48 procent af klodens arter er i tilbagegang. Hvis hasselmus, stor vandsalamander og springfrø herhjemme skal have en chance, skal vi udlægge 30 procent af vores areal til beskyttet natur, sådan som EU foreskriver. Så kan det godt blive svært at få plads til de møller og paneler. En helt overordnet udfordring er dukket op: mangel på plads, når der skal være plads til landbrug, energiproduktion, vand og alle klodens arter.

Juni: Debatten, der ikke vil dø
Vi har to debatter i Danmark, der bliver ved med at springe op igen og igen. Den ene handler om ytringsfrihed. Den anden om a-kraft. 16 førende forskere stod ganske vist i 2022 frem i samlet fl ok og frarådede danske politikere at tage a-kraft med i planlægningen. Teknologien kan hverken hjælpe med at nå klimamålet for 2030 eller betale sig rent økonomisk sammenlignet med vind- og solenergi. Heller ikke, hvis den leverer fjernvarme som sidegevinst. Sådan lød beskeden.

Og Klimarådet var klar i sin opbakning: »Vores analyse viser, at atomkraft ikke er nødvendigt for at sikre elforsyningsikkerheden i Danmark. De udfordringer, der opstår i helt særlige vejrtilfælde uden vind og sol, kan vi klare med andre midler og billigere.« Klimarådet peger selv på tre løsninger, der kan sikre backup, og som rådet vurderer vil være hurtigere at opføre og billigere end a-kraft: ellagring, fleksibelt forbrug og regulerbar elkapacitet med gasturbiner eller termiske kraftværker. En forsikring, der ifølge Klimarådet vil koste hver husstand ca. 100 kroner årligt.

Alligevel ville flere partier på Christiansborg fortsætte diskussionen, mens Liberal Alliance forsøger at samle flertal bag en ‘Niels Bohr-kommission’. Så a-kraftdiskussionen kan ventes snart at komme på besøg igen.

Juli: Øer i et oprørt hav
Med indgangen til det, der skulle blive den varmeste sommer på kloden i 120.000 år med afsvedne marker, skovbrande og oversvømmelser, skulle der krop på de store VE-planer i Danmark. Hvis ‘hockeystaven’ skulle vise sin forudsete effekt, måtte årtiets klimapolitiske prestigeprojekt – energiøerne – sættes i værk. Men efterhånden som projektets kompleksitet gik op for energipolitikerne, dalede begejstringen, og på Borgen fi k øen i Nordsøen nu øgenavnet monsteret. Da det tilmed viste sig, at øen til en pris på 210 milliarder kroner ville ende med et underskud på 5o milliarder kroner, blev projektet udskudt på ubestemt tid.

Energiøen ved Bornholm har ikke bedre fremtidsudsigter. Partierne kunne ganske vist blive enige om statsstøtte på knap 18 milliarder kroner til at etablere den danske del af øens infrastruktur i form af et kabel til Sjælland og Tyskland samt en station på Bornholm. Men øen og møllerne måtte klare sig på markedsvilkår. Med usikker finansiering, lave elpriser og høje råstofpriser betyder det også en usikker fremtid for energiøen ved solskinsøen.

August: Beviser, tak
Fagfolk elsker fakta. Derfor ser vi dem holde armene tæt til kroppen, når forskere påstår, at de har løst et eller andet gammelkendt problem. Fagfolk vil se det afgørende bevis. Bare ikke når det kommer til superledere. Sådan så det i hvert fald ud, da en koreansk forskergruppe lagde en video ud med et lille stykke materiale svævende i luften, et tegn (men ikke bevis) på superlederegenskaber. Og her hævdede de at have skabt superlederegenskaber ved stuetemperatur, hvor det ellers kræver en temperatur tæt på det absolutte nulpunkt. Materialet blev døbt LK-99, er relativt nemt at fremstille af bly, kobber, fosfor og ilt, og snart efterprøvede forskergrupper forsøget kloden rundt. Stor var begejstringen, indtil en erfaren kemiker fra University of Illinois lige gjorde opmærksom på, at det var gammelkendte egenskaber ved kobbersulfid, der havde skabt illusionen. Verden vil bedrages. Eller også skyldes det bare, at opdagelsen af en superleder ved stuetemperatur betyder stensikker nobelpris og et multimilliarddollar-forretningseventyr.

Mens de sydkoreanske forskere trak sig surmulende tilbage, kunne vi til gengæld se en storsmilende Andreas Mogensen svæve ubesværet ind til mandskabet på ISS som en start på sit seks måneders ophold på stationen. Vi har læst om, at han skal fotografere lyn, afprøve en dansk natlampe og måle kvaliteten af sin nattesøvn. Men alle er i virkeligheden mest spændte på, om Andreas får prøvet den rumvandring, han har drømt om, siden han var barn. Han fortjener det.

September: Biosfæren er i fare
Fordelen ved et gennemdigitaliseret samfund er, at vi ved at pulje persondata kan hjælpe den enkelte borger hurtigt og effektivt. Rette eksperter har adgang til rette data i rette sammenhæng. Men. Alle mulige off entligt ansatte kan også bare dykke ned i andres persondata efter forgodtbefi ndende. De ligger jo der, lige til at snage i. Og det har offentligt ansatte i de seneste par år tilsyneladende benyttet sig flittigt af. De har snaget i mødres, fædres, partneres og fremmedes oplysninger, og i mange tilfælde har de slået børn op. Nogle medarbejdere har lavet ét opslag, mens andre har slået hundredvis af borgere op over flere år uden at møde modstand fra myndighederne. Datatilsynet har andet at tage sig til og har således inden for de sidste to år kun reageret på én procent af alle sager om snageri. Så der er frit slag for de nysgerrige, hævngerrige eller jalousiramte.

‘Jorden er langtfra en sikkerhedszone for menneskeheden.’ Ikke nogen rar melding fra forskere, der har opgjort tilstanden for klodens ni planetære grænser, der tilsammen angiver planetens sundhedstilstand i havet, atmosfæren og biosfæren. I den nyeste opgørelse fastslår de, at seks af grænserne er i risikabel eller højrisikabel tilstand. Og det er ikke længere klimaforandringer, der bekymrer dem mest. Nu er det udviklingen i biosfæren, der fremkalder rynkede øjenbryn. Det er biodiversiteten. For den kan mennesket ikke genoprette. Hvis vi først får styr på udledningerne af klimagasser, er vi i en situation, hvor energibalancen på Jorden kan vende retur til et holocæn-lignende niveau inden for nogle tusinde år. Men når vi taber en art, er den tabt for evigt. Vi kan ikke gå tilbage til en biosfære, som ikke har et menneskeligt fingeraftryk.

Oktober: Risikabel havudsigt
Først var det en diskussion om, hvorvidt vi stod over for en hundredårs eller en tusindårshændelse, der fyldte i medierne. Men så kom stormfloden med mere end to meters vandstigning langs landets sydøstlige kyster. En situation, der nok ikke ville komme bag på kystboere mod vest. Men mod øst var alle enten uforberedte eller udstyret med underdimensionerede dæmninger og stormporte. Ikke fordi stormfloden der ikke forelå masser af planer om kystsikring. De var bare aldrig blevet sat i værk med deres færdige tegninger af sandfodring, diger og pumpestationer.

Tre spørgsmål har stået i vejen: Hvem skal betale? Hvad med min havudsigt? Og hvordan skal en lille kommune kunne overskue al den lovgivning, der skal overholdes, når kysten skal ændres? Således blev skibsværftet i Assens oversvømmet, mens sommerhusejere bekymrede sig mest om prisfald som følge af forringet havudsigt. Og således måtte beboere i Køge evakueres, fordi kommunen havde problemer med at flette kystplanerne sammen med EU’s oversvømmelsesdirektiv og habitatdirektiv. Byens borgmester forklarede det i maritime termer: »Vi oplever at skulle navigere i et lovgivningsmæssigt farvand uden sejlrende.«

Udsigten til klimaforandringer stiller imidlertid krav om et opgør med vores romantiserede forhold til danske kyster. Ved en temperaturstigning på 1,6 grader celsius vil Danmark komme til at opleve stormfloder hvert tredje år, og hvis udslippene fortsætter som hidtil, kommer der i slutningen af århundredet 39 gange flere stormfloder, end vi oplever i dag. Der røg den havudsigt.

November: Inde, ude, inde igen
Det er sjældent, man møder ønsket om at blive reguleret fra dem, der skal reguleres. Det sker imidlertid helt åbenlyst fra topfolk i AI-branchen, anført af manden bag ChatGPT, CEO i OpenAI Sam Altmann.

Som en tyv i natten havde han gjort sin sprogmodel tilgængelig og gratis for alle. Skriv dit prompt i vinduet, og se magien. Men lige så tilgængelig den er, lige så farlig er den, lød advarslen, hvorefter Altmann blev sparket ud af af sin egen bestyrelse. Herefter fulgte et af de særeste jobskifte set i en branche, der ellers ikke mangler originaler. Kort efter fyringen ansatte Microsoft, der ejer 49 procent af firmaet, manden og tilbød alle hans 700 ansatte nyt job.Inden for samme uge var han dog tilbage i stolen som CEO i OpenAI. Et firma, han startede som et idealistisk, nonprofit open source-firma, der ville skabe AI til gavn for menneskeheden. Nu en black box med kolossale kommercielle interesser omgivet af mystik og rygter om at ligge inde med en generel AI.

Hele affæren viser den betydning, techgiganterne lægger i AI-kapløbet. Alene Microsoft har kunnet se sin aktie stige med 50 procent siden OpenAI kom med til firmafrokosten. Senest er Amazon gået i markedet med sin egen chatbot, Q, der for 20 USD om måneden angivelig kan gøre arbejdsdagen nemmere for alle. Hastigheden i udviklingen satte EU-Kommissionen grå hår i hovedet, fordi målet flyttede sig konstant, inden EU-Parlamentet omsider kunne vedtage årets vigtigste regulering – AI Act.

December: Varm rekord i en kold tid
Mens en usædvanlig kold start og blæsende afslutning på december lagde sig over landet, lagde grønne initiativer sig til ro i Bruxelles. Med udsigt til valg til EU-Parlamentet i 2024, hvor meningsmålinger på tværs af grænser peger i retning af en højredrejning, udvandes klima- og miljøforslag, hvis ikke de bare lider en stille død på gangene i ­Bruxelles. Dog kan medlemslandene blive enige om at lægge planer for udvinding af sjældne råstoffer, der er kritiske for den grønne omstilling. Hvis vi skal have tilstrækkeligt med vindmøller og batterier til den grønne omstilling, er det bydende nødvendigt at slippe fri af Kinas dominans på området. Vi har ganske vist råstofferne under jordoverfladen. Men igen ramler vi ind i et af årets hovedtemaer: Pladsmanglen, der hele tiden minder os om, at klimakrisen og biodiversitetskrisen risikerer at blive hinandens værste fjender, hvis ikke vi finder en ny vej tilbage til globaliseringen.

Selv om måneden startede koldt, bliver 2023 det varmeste år i menneskehedens historie, kunne FN’s generalsekretær António Guterres oplyse i sin åbningstale ved COP28-klimatopmødet i Dubai. Med udsigt til et 2024, der med hjælp fra El Niño kan gå hen og blive endnu varmere, kunne disse ord fra åbningstalen passende stå som udgangsreplik for 2023:

»Dette år har set samfund rundtom i verden ramt af brande, oversvømmelser og brændende temperaturer. Rekorden i global opvarmning bør sende kuldegysninger ned af ryggen på verdens ledere. Og det bør få dem til at handle.«",
,2024-11-07 00:00:00,Regeringen udskyder Danmarkshistoriens største havvind-udbud,Ingeniøren,Link,"Forsinkelser rammer igen Danmarks største havvind-udbygning, der kan levere strøm til 9 mio. husstande. Der er tale om flere måneders forsinkelse.

Det var sikkert og vist. Klima-, Energi- og Forsynings-ministeriet ville bruge årsskiftet til at kickstarte Danmarkshistoriens største havvind-udbud på minimum 9 GW plus overplanting.

Men nu erfarer Ingeniøren, at ministeriet udskyder udbuddet til et eller andet tidspunkt i foråret. Årsagen er, at Energistyrelsen og de investorer, der indgår i markedsdialogen, endnu ikke er nået til enighed om rammerne for de 6 GW traditionel havvind og 3 GW fra Energiø Bornholm.

Det kan gøre det svært for regeringen at nå sin målsætning om som minimum at have færdigbygget de 9 GW inden udgangen af 2030, advarer rådgivningsselskabet Kraka Advisory:

»Hvis det er rigtigt, så er det noget skidt. Vi har brug for den grønne strøm. Det stiller spørgsmålstegn ved, om vi når det inden 2030, som allerede var meget presset. Det har historisk taget gennemsnitligt ni år fra tanken om at etablere havvind, til vindmøllerne er etableret. Der er kun syv år til udgangen af 2030,« siger Frederik Læssøe Nielsen, der er seniorøkonom ved Kraka Advisory.

Ærgrelse er der også hos Marie Münster, professor i energisystemanalyse og medlem af Klimarådet. For selv om det kun drejer sig om få måneder, så kommer det oven i, at folketingsvalget i sin tid forsinkede processen med at forberede selve markedsdialogen med flere måneder.  

Det kan efter Marie Münsters vurdering betyde, at Danmark ikke kommer til at kunne levere tilstrækkeligt med VE til eget forbrug og for eksempel bliver nødt til at importere el, som ikke nødvendigvis er grøn. Det vil dog først og fremmest kunne gå ud over de europæiske og de globale målsætninger, siger hun, og peger på, at udledninger fra elimport ikke tæller direkte med i de nationale klimamål.

»Selv om sådan en udskydelse ikke umiddelbart har indflydelse på vores nationale klimamål i 2030, så har de det på de europæiske og de globale - og også på vores mulighed for at fremstå som et foregangsland på klimaområdet, hvilket vi har som mål i klimaloven. Men vi er ikke nogen rollemodel, hvis vi ikke har VE nok til at dække vores eget forbrug,« siger Marie Münster.

Usikkerhed om bæredygtighedskrav og PtX 
Da Ingeniøren beder Energistyrelsen oplyse, hvor meget udbuddet bliver forsinket, svarer den via mail, at den »fortsat« forventer at sætte udbuddet i gang i løbet af foråret. Det svar stemmer dog ikke overens med, at styrelsen forventede at offentliggøre det endelige udbudsmateriale omkring årsskiftet, dengang den indledte markedsdialogen i juni 2023. Men det bekræfter tippet fra kilder tæt på regeringen om, at udbuddet bliver yderligere forsinket.

Af mailsvaret fremgår det, at Energistyrelsen oplever en stor interesse fra markedet via markedsdialogen - som jo altså stadig må være i gang. På den baggrund lægger styrelsen nu sidste hånd på udbudsmaterialet.

Lytter man til vandrørene, så skyldes forsinkelsen ikke dramatiske skænderier, snarere diskussioner om udbuddets rammer. Nogle af diskussionerne går på den stribe bæredygtighedskrav, som udbuddene bliver de første til at favne - andre går på mere juridiske spørgsmål om, hvordan staten skal varetage sit ejerskab. Det er svært for parterne at nå til enighed om, i hvor høj grad staten må sælge strømmen til f.eks. PtX-projekter. De er ikke elementer i det statslige udbud. 

Men uret tikker. ",
,2024-02-23 00:00:00,Luftfartens grønne brændstoffer er nødlandet i stilhed,Ingeniøren,Link,"Planerne om at få danske indenrigsfly over på bæredygtige brændstoffer har lange udsigter. Et storstilet projekt står stille, og alternativer lader vente på sig.

I oktober 2019 sad Ingeniørens udsendte sammen med en flok andre journalister til møde i Københavns Lufthavn. Anledningen var en ny rapport om produktion af bæredygtigt flybrændstof – også kaldet SAF (sustainable aviation fuel). 

Bag rapporten stod forskere fra Syddansk Universitet (SDU) sammen med den rådgivende ingeniørvirksomhed Niras og organisationen NISA (Nordic Initiative for Sustainable Aviation), og budskabet var, at SAF kunne produceres til en pris på ‘kun’ tre gange prisen for fossile brændstoffer. Det ville i praksis betyde en merpris på flybilletter på cirka 30 procent.

Teknologien var klar, og hvis de rette beslutninger blev taget, mente forfatterne dengang, at det første produktionsanlæg til fremstilling af 100 procent grønt flybrændstof kunne stå klar allerede i 2025.

Lokalet emmede af begejstring, og der blev vist powerpoints med avancerede flowdiagrammer og grundige tidsplaner. Partene bag roste rapporten, og undertegnede havde svært ved at trænge igennem med et kritisk spørgsmål om tidsplanen. For hvor sikre var deltagerne på, at sådan et projekt lod sig gennemføre til tiden?

Erik C. Wormslev, daværende udviklingschef for klima, energi og ressourcer hos Niras og medforfatter til rapporten, var optimistisk og understregede, at meget af teknologien allerede kunne købes, for eksempel elektrolyseenhederne. 

»Jeg tror ikke, det bliver et problem om fem år,« sagde han og mente, at det med tilstrækkeligt mange penge i ryggen ville være muligt »ret hurtigt« at bygge et demonstrationsanlæg på 50-100 MW.

Klar i 2025?
I runde tal stod fly for tre procent af den globale CO2-udledning i 2023, hvilket måske ikke virker gigantisk. Men problemet med fly er, at de er langt vanskeligere at gøre klimavenlige end for eksempel benzinbiler, der mange steder relativt nemt kan udskiftes med elbiler. 

Der er mange forsøg i gang med batterier til korte flyruter, brint i jetmotorer og – det som var planen i SDU-rapporten – syntetiske brændstoffer, der 1:1 kan erstatte fossile.

Så mere end fire år efter mødet i lufthavnen er det gode spørgsmål, om vi inden udgangen af 2025 er klar til at hælde hjemmeproduceret SAF i tankene på flyene i lufthavnen på Amager? 

Det korte svar er nej, og udsigten til at kunne gøre inden for de kommende år må siges at være yderst tvivlsom.

Ørsted havde i 2019 godt nok fået 34,6 mio. kr. i støtte til at opføre et elektrolyseanlæg på 2 MW med tilhørende brintlagring. 

Energien skulle komme fra vindkraft, men allerede efter kort tid var Cowi ude og advare mod at bruge fluktuerende el fra vindmøller til elektrolyse. Udfordringen var, forklarede teknisk chef Jeppe Grue, at få anlægget til at køre fleksibelt, så det kan spille sammen med el- og varmesystemet og opsuge variationen i produktionen fra vindmøllerne.

I 2020 blev det storstilede projekt ‘Green Fuels for Denmark’ så lanceret med Ørsted i spidsen og Cowi som teknisk rådgiver. Målet var at skabe Danmarks mest ambitiøse projekt for storskalaproduktion af bæredygtige e-brændstoffer baseret på grøn el fra vindmøller. 

I 2030 skulle den samlede elektrolysekapacitet være på 1,3 GW med et potentiale for at undgå emission af én million ton CO2 over de første ti års drift.

I 2022 fik projektet tilskud, denne gang på 600 mio. kr. fra Erhvervsstyrelsen, til at deltage i det europæiske IPCEI-program. Programmet har til formål at støtte indsatsområder, som EU-Kommissionen har besluttet sig for skal være bærende for EU’s fremtid. Det gælder blandt andet brint og e-fuels.

I dag ønsker Cowi ikke at kommentere yderligere på projektet men sender forespørgslen videre til Ørsted, som henviser til et svar fra efteråret 2023, da Ingeniøren sidst skrev om projektet. 

Her erkendte Lars Hansen, der er Ørsteds direktør for PtX i Danmark, at »Green Fuels for Denmark er udfordret, både på grund af stigende omkostninger, men også på grund af manglen på ny, grøn strøm i Østdanmark.«

Indrømmelsen kom kort tid efter, at havvindmølleparken Aflandshage var blevet udskudt og risikerede helt at blive droppet. Bedre står det heller ikke til med Energiø Bornholm, hvor udbuddet af 3 GW havvind endnu engang er blevet sat på pause.

Mismodige projektdeltagere
Alligevel har Ørsted ikke aflyst Green Fuels for Denmark. Selskabet oplyser, at der arbejdes på at få det gennemført trods udfordringerne, og PtX-direktør Lars Hansen skriver i en mail til Ingeniøren, at man fortsat er i tæt dialog med potentielle aftagere af SAF: 

»Den endelige tidslinje for produktion af SAF afhænger af kundernes behov og udviklingen af den nødvendige teknologi.«

Vi har også spurgt de øvrige deltagere, der i sin tid gik med i Green Fuels. Flere har ikke svaret på vores henvendelse, men generelt virker reaktionerne her fire år efter mismodige.

Fra Københavns Lufthavne lyder det fra director of public affairs Søren Rosenkilde Clausen, at man er »fortrøstningsfulde om, at projektet kan levere et signifikant bidrag inden for en overskuelig fremtid.« 

DFDS, der skulle have været aftager af både metanol og brint, bakker stadig op om ambitionen og håber at der »kan findes en vej frem for Green Fuels Danmark,« mens DSV og Københavns Kommune ikke er vendt tilbage på Ingeniørens henvendelse.

Ærgerligt for luftfarten
At der er brug for de grønne brændstoffer blev tydeligt, da statsminister Mette Frederiksen i sin nytårstale 1. januar 2022 meldte ud, at der senest i 2025 skulle være en grøn flyrute i Danmark, og at alle indenrigsruter i 2030 skulle flyve på grønne brændstoffer. Hun nævnte ikke specifikt SAF, men da kommercielle elfly stadig ligger en del år ude i fremtiden, så ville SAF være det oplagte valg.

Derfor ærgrer det i dag også direktøren for Nordic Initiative for Sustainable Aviation, Martin Porsgaard, der sad med ved præsentationen af SDU-projektet i 2019, at man ikke er kommet længere.

»Desværre halter udbygningen med vindmøller, som jo skulle levere den grønne el, bagefter. Der er også usikkerhed om den CO2, som skal bruges i brændstofferne, og brintproduktionen har mere fokus på eksport til Tyskland end på produktion af SAF i Danmark,« siger han.

Det eneste reelle grønne alternativ til flybrændstof er i dag fremstillet ud fra brugt madolie, også kaldet UCO (used cooking oil). Men også UCO er der usikkerhed om, da ressourcerne er begrænsede og dokumentationen for, at det reelt baserer sig på brugt fritureolie, ofte er usikker.

»Jeg vil tro, at der i 2025 kan være en rute klar på UCO, formodentlig importeret fra Asien. De syntetiske brændstoffer baseret på PtX har længere udsigter,« siger Martin Porsgaard.

Iblanding og passagerafgift
I EU blev det i sommeren 2023 besluttet, at alle fly, der flyver kommercielt i unionen, skal have iblandet 2 procent grønt brændstof i 2025, 6 procent i 2030 og 70 procent i 2050. Kun en meget lille del skal komme fra syntetiske kilder.

Kritikere peger på, at der i de første mange år kun vil være UCO tilgængelig, hvoraf det meste bliver importeret fra Asien. Her understreges det, at risikoen for snyd med de brugte olier er stor.

Den danske regering fulgte i december måned op på EU-kravet med en aftale om en afgift på flybilletter. Konkret betyder det, at afgiften indfases fra 2025, så flyrejser frem mod 2030 i gennemsnit bliver 100 kr. dyrere. Det skulle give et provenu på cirka 900 mio. kr. i 2025 stigende til 1,2 mia. kr.  i 2030.

Nu kunne man tro, at indtægterne fra afgiften skulle bruges til at gøre flytransporten mere grøn, men regeringen valgte at bruge cirka 600 mio. kr. af provenuet til en forhøjelse af ældrechecken.

Det frustrerer Jeppe Juul, der er Transportpolitisk chef i miljøorganisationen Rådet for Grøn Omstilling. Han frygter, at vi i stedet for grønne flybrændstoffer, som dem, der skulle have været fremstillet i Green Fuels-projektet, kommer til at importere UCO af tvivlsom karakter.

»Og når man så kun vil bruge en tredjedel af provenuet fra passagerafgiften til den grønne omstilling i flytransporten, så er det vi synes, at det bliver mærkeligt. Der mangler simpelthen incitamenter til at investere i reelle syntetiske brændstoffer i Danmark,« siger han. Derfor sætter han sin lid til, at rene elektriske fly når at blive klar i 2030.

Også Martin Porsgaard så hellere, at hele provenuet fra passagerafgiften blev brugt på udvikling af SAF.

»Jeg ville anbefale, at vi reducerer indkøb af UCO-SAF fra Asien, og i stedet akkumulerer de økonomiske midler til at fremskynde PtX-baseret SAF produceret i Danmark.« ",
,2024-02-23 00:00:00,Biomasse eller grøn el: To veje til grøn luftfart,Ingeniøren,Link,"Vejen for grønt brændstof til luftfarten var banet, men med Ørsted i spidsen valgte Green Fuels for Denmark en anden vej end forskere anbefalede. Det har måske sat projektet tilbage.

I sidste ende er alt certificeret flybrændstof ens. Eller sagt på en anden måde, så er det ligegyldigt, hvor brændstoffet kommer fra. Om det er fossilt eller syntetisk, når først det fyldes på et fly, skal det leve op til nogle meget specifikke krav.

Men der er forskel på, hvor energien kommer fra og hvor moden teknologien til fremstilling af grønt flybrændstof (SAF) er – og det var udgangspunktet for SDU-rapporten ‘A pre-feasibility study on sustainable aviation fuel from biogas, hydrogen and CO2’ fra 2019.

Grundprincippet i rapporten var, at jetfuel skulle fremstilles ud fra biometan og/eller CO2 og brint. Enten ved en traditionel dampreformering af biometanen, hvorved der blev dannet ren syntesegas (H2) og kulmonoxid (CO), eller via den såkaldte reverse-water-gas-shift-reaktion mellem CO2 og brint, hvorved der også dannes syntesegas. 

Efterfølgende kunne syntesegassen bruges i den velkendte Fischer-Tropsch-proces til fremstilling af SAF. Teknologierne var på det tidspunkt kendte og for de flestes vedkommende kommercielt tilgængelige.

Selvom det var SDU og Niras, der stod for den tekniske beskrivelse og beregningerne i projektet, så skulle man dengang lægge mærke til de virksomheder, der havde finansieret rapporten. Her kunne man finde Københavns Lufthavne, SAS, ARC, Dansk Luftfart, Dansk Energi (nu Green Power Denmark) og Nature Energy, der producerede den biogas, som skulle bruges.

Skulle være klar i 2023
I 2020 lancerede en lang række virksomheder så projektet Green Fuels for Denmark. I spidsen stod nu Ørsted og flere af deltagerne var gengangere fra SDU-rapporten.

Med ombord var også DSV, DFDS, Mærsk, Topsoe og brintvirksomhederne Nel og Everfuel. 

Til gengæld var biogasproducenten Nature Energy ude, og det ligger der en vigtig pointe i. For der var nu ikke længere tale om at bruge metan fra biogas og brint, udvundet af biomasse. Nu skulle der produceres brændstoffer til vej-, sø- og lufttransport baseret på elektrolyse ved hjælp af grøn el fra vindmøller og CO2 fra biogene kilder. 

Første trin af projektet skulle stå klar i 2023 og bestå af en 10 MW elektrolyseenhed, der umiddelbart kunne levere brint til busser og lastbiler. 

Andet trin skulle være klar i 2027, og her skulle brintproduktionen være på 250 MW baseret på el fra en helt ny vindmøllepark ved Bornholm, som var en del af Energiø-projektet. På baggrund af brinten skulle der produceres metanol med CO2 fra københavnske punktkilder, som for eksempel Avedøreværket eller affaldsforbrænding.

I tredje trin skulle hele potentialet for havvind fra Bornholm udnyttes og elektrolysekapaciteten opskaleres til 1,3 GW. I alt skulle der produceres 250.000 ton bæredygtige brændstoffer til brug i busser, lastbiler, skibe og fly. Projektet ville i 2027 potentielt kunne erstatte 5 pct. af de fossile brændstoffer, der bruges i Københavns Lufthavn, og hele 30 pct. i 2030.

En helt anden vej
»Men det var en helt anden vej, end den vi havde foreslået. Vi tog udgangspunkt i den grønne biogas, som allerede var i gasnettet, og anså brint fra elektrolyse som den dyre del. Men Green Fuels for Denmark valgte at starte med elektrolyse og satsede på, at der ville komme billig el fra de kommende havvindmølleparker,« siger Henrik Wenzel, der er professor på SDU, leder af ‘Life Cycle Engineering’ og en af hovedforfatterne til det oprindelige forslag fra 2019.

Oven i det hæfter Henrik Wenzel sig ved, at vejen fra metanol til e-kerosen, altså jetfuel, er et unødigt ekstra procestrin, som på det tidspunkt stadig kun fungerede på laboratorieskala og i sidste ende gør produkterne dyrere.

»Jeg kan ikke afvise, at produktionen af metanol og efterfølgende jetfuel på længere sigt, kan blive rentabel. Men hvis de var gået metan-vejen som vi foreslog, så er jeg sikker på, at det første testanlæg til produktion af jetfuel havde stået klar i dag,« siger Henrik Wenzel.

Som tidligere nævnt var Topsoe kommet med på Green Fuels for Denmark-projektet, og det var der måske en god grund til. Topsoe er nemlig eksperter i den proces, hvorved syntesegas omdannes til metanol. 

I dag afviser Topsoe over for Ingeniøren, at virksomheden stillede krav om, at der skulle satses på elektrolyse og metanol, for at de ville gå med i projektet. Ørsted ønsker ikke at kommentere, om det var et krav fra Topsoe at gå metanol-vejen.

»Vi valgte at satse på elbaserede løsninger til Green Fuels For Denmark, fordi de ligger i naturlig forlængelse af vores eksisterende aktiviteter,« skriver Lars Hansen, Ørsteds direktør for PtX i Danmark, i en mail. Han understreger dog, at der bliver brug for mange forskellige teknologier for at dekarbonisere Danmark og verden, herunder både elbaserede løsninger og løsninger, der bygger på biogas.",
,2024-03-22 00:00:00,Ørsted og Elia: Nye mølleparker bør være ‘hybrider’ som Kriegers Flak,Ingeniøren,Link,"Energiselskabet Ørsted har sammen med belgiske Elia, opstillet fire forslag til, hvordan der kan skabes grundlag for at udbygge vindkraft til havs på tværs af landegrænser.

Nogle lande har et stort energibehov og nogle lande har store vindressourcer. Den ubalance vil et nyt samarbejde forsøge at komme til livs ved fire nye forslag, der tilsammen skal sikre, at vindkraft i Nordsøen og Østersøen bliver udbygget mere optimalt og til gavn for flere lande.

Udfordringen er dog, at landene har mange forskellige aktører, forskellig lovgivning og muligheder for investeringer i vedvarende energi.

Samarbejdet blev i dag præsenteret på konferencen WindEurope i Bilbao. Til stede ved præsentationen var også Klima-, energi- og forsyningsminister Lars Aagaard, den belgiske energiminister Tinne Van der Straeten og EU’s generaldirektør for energi, Ditte Juul Jørgensen.

Europa skal samarbejde om VE
Bag initiativet står energiselskaberne Ørsted og den belgiske systemoperatør, Elia Group. Sammen har de udviklet en model og en række anbefalinger, som de mener kan nedbryde de barrierer, der gør, at det i dag er vanskeligt og langsommelig proces at koble havmølleparker sammen med to eller flere lande.

Det kan måske virke som to selskaber med forskellige dagsordner, men administrerende direktør for Elia Group, Catherine Vandenborre, ser det ikke som et problem.

»Vi deler flere fælles opfattelse af vindenergi og så vi tror på, at der er bedre at udveksle energi på tværs af landegrænser, end at de enkelte lande følger nationale interesser og bygger vindmølleparker, der er koblet dem til eget net. Hvis det fortsætter, så når vi ikke målene i EU. I stedet ønskede vi at samle vores kræfter til at finde løsninger.«

Olivia Breese, der er direktør for Ørsted Europa, ser udviklingen med vindmøller i Europa, lige nu balancere på en knivsæg.

»Hastigheden for udrulningen af VE og hastighed er essentielt  - vi har brug for nye løsninger for at nå målene i Europa. Det skal være løsninger som nedbryder nogle af de siloer, der er i energisystemet. Ved at finde løsninger sammen, kan vi bringe aktører sammen og skabe muligheder, både for os som aktører og for samfundet generelt,« sagde hun ved en pressepræsentation.

Derfor er konferencen i Bilbao også en god mulighed for at få både politikere og industrien i tale, fortæller Olivia Breese.

»Hvis vi kan få et politisk mandat til at gå videre med løsninger, så kan vi komme i gang med at løse både de tekniske, organisatoriske og økonomiske aspekter for det videre arbejde.« siger hun.

Brug for 'hybridløsninger'
Det de forslår kaldes for ‘Hybridprojekter’. Den type vindmølleparker er der kun én af i verden og det er Krigers Flak mellem Danmark og Tyskland, der har været koblet på elnettet siden 2021. 

Her er Danmark og Tyskland forbundet via et el-kabel, der er koblet direkte til vindmølleparken. Dermed er det muligt at sende energien derhen hvor prisen er højeste. Hvis vinden ikke blæser, kan kablet bruges til normal overførsel af el mellem de to lande.

Så hvis udbygningen med havvindmøller og grøn energi skal gå hurtigere end i dag, så er der brug for langt flere af den type projekter, skriver de de to energiselskaber i en ny rapport.

Udfordringerne ved at bygge den type havvindmølleparker er dog mange, understreges det. 

De kan for eksempel være forskellige lovgivninger mellem to lande, som lægger hindringer i vejen. Men også nationale interesser og adgang til investeringer vanskeliggøres, når vindmølleparkerne skal kobles til to lande.

Når to lande kobles sammen, vil der ifølge de to parter, også være en vis asymmetri i fordelen. Der kan for eksempel være forbrugere, store som små, i det ene land, som har en større fordel end i det andet, dog uden at have bidraget med investeringer.

Det vil de to selskaber nu forsøge at gøre noget ved og derfor har de sat fire forslag i søen, som skal gøre det nemmere. Se faktaboks.

Energi skal fordeles
Som eksempel på et område, hvor den type anlæg kan gøre udbygningen langt mere effektiv og samtidige tilgodese flere lande, peges der på Nordsøen, hvor alle vindmølleparker indtil videre er blevet bygget som enkeltstående parker med en såkaldt ’point-to-point’-forbindelse til land. Energi er så blevet fordelt mellem landene via kabler. Dette kaldes også for et radialnet.

Men hvis landene rundt om Nordsøen samlet set skal have mere gavn af de store vindressourcer der er, så vil det være mere optimalt, med et hybridnet, hvor kabler på havets bund forbinde vindmølleparkerne og sender energien i land, hvor der er mest brug for den. 

På den måde kan der spares kabler på land og på antallet af forbindelsespunkter mellem havvindmølleparkerne og land.


Opkoblingen kendes fra danske parker Horns Rev I og II, som er forbundet via hver deres kabel til land.

I hybridversionen vil møllerne være forbundet til for eksempel en konverterplatform eller en energiø, hvorefter energien blive fordelt til de markeder, hvor kunder er.

På den måde understreger forfatterne bag rapporten også, er det muligt for de lande, som ikke har lige så store vindressourcer som for eksempel Danmark, at deltage mere aktivt i udbygningen.

At Nordsøen har nogle af de bedste vindressourcer i verden, er flere gange blevet dokumenteret. Området er vindrigt, har relativt lave havdybder og ligger tæt på store forbrugsområder i både Danmark, Storbritannien, Tyskland, Belgien og Holland.

Derfor skal udbygning med hybrid-net, også ses i lyset af Esbjerg-deklarationen, hvor ministre fra Danmark, Tyskland, Nederlandene og Belgien satte et mål om udbygning med 150 GW vindkraft i Nordsøen 2050.

Beregninger fra den fælleseuropæiske organisation for transmissionsselskaber Entso-e viser, at hvis havvindmølleparkerne opbygges med hybrid-forbindelser til land, så ville de hybride parker alene kunne bidrage med 80 GW kapacitet i 2050.

På nuværende tidspunkt er der 6 projekter i støbeskeen, der går ind under begrebet 'hybrid' - heri indgår også de to danske energiøer i henholdsvis Nordsøen og på Bornholm. Alle projekterne har startdatoer, som ligger efter 2030.",
,2024-04-08 00:00:00,Synspunkt: Politikerne overbyder hinanden på energiområdet,"Ingeniøren
Frederik Læssøe Nielsen, Seniorøkonom, Kraka Advisory",Link,"Det er lemmingeffekt på steroider, når politikere vil være først og størst i klimakampen uden finansiering eller en fornuftig plan.

Den grønne dagsorden er blevet allemandseje, dels fordi udfordringerne med klimaforandringer bliver tydeligere og mere håndgribelige dag for dag, dels fordi energipolitik er blevet til sikkerhedspolitik efter Ruslands invasion af Ukraine. Derfor er det naturligvis både godt og forventeligt, at der også blandt de politiske partier er bred opbakning til de ambitiøse danske reduktionsmål og et ønske om at gøre landet uafhængigt af fossile brændsler fra Rusland og andre ubekvemme samhandelspartnere.

Faktisk er det nærmest blevet politisk selvmord at fremstå som en slapper på klima- og energispørgsmål. Og selvom det kan lyde godt for de danske vælgere, der hungrer efter løsninger i den grønne omstilling, er det i mange henseender det stik modsatte.

Frygten for at fremstå som en klimaslapper fører til dårlige, forhastede beslutninger, der gør, at vi får mindre grøn omstilling for pengene, eller at omstillingen bliver unødig dyr for skatteborgerne. Udefra ligner jagten på den grønneste profil en lemmingeffekt på steroider, hvor det er vigtigere at demonstrere handlekraft, end at beslutningerne tages på et ordentligt grundlag.

Det er ikke længere nok at følge med. Hvis man vil fremstå grøn, må man hele tiden overbyde, og man kan ikke tillade sig at være tænksom af frygt for at blive forvekslet med en slapper. Og ubetænksomhed kan vise sig at være dyrt – det er der flere eksempler på. Det måske mest oplagte eksempel på, at politikerne træffer dårlige samfundsøkonomiske beslutninger, så de i hvert fald ikke kan klandres for at være klimaslappere, er Energiø Bornholm.

Den blev oprindelig besluttet med en indbygget forudsætning om, at den kun skulle etableres, hvis den var rentabel. Men da det kom til stykket, og et projektøkonomisk underskud på først omkring 10 mia. kr., der siden har udviklet sig til statsstøttebehov på hele 31,5 mia. kr., tårnede sig op, blev den forudsætning stiltiende ignoreret, samtidig med at man udvidede projektet fra 2 gigawatt til 3 gigawatt. Nu har politikerne så aftalt at sætte et loft over støtten på 17,6 mia. kr., men ingen var i processen villige til at række hånden op og påpege det åbenlyse, nemlig at aftalens forudsætninger var skredet eftertrykkeligt.

Samtidig er energiøen i Nordsøen sat på pause, fordi den viste sig at kræve 50 mia. kr. i statsstøtte. Men i stedet for at lægge den endegyldigt i graven, arbejder embedsværket videre på en billigere løsning. Den løsning bliver dog næppe heller rentabel. Men det ledige standpunkt om at droppe de dyre prestigeprojekter er der ingen, der indtager. Derfor udebliver debatten, og det kan den almene skatteborger ikke være tjent med, når det er store tocifrede milliardregninger, det drejer sig om.

Politikerne vil firedoble produktionen af vedvarende energi på land, femdoble produktionen af vedvarende energi på havet og have 4-6 gigawatt elektrolysekapacitet, der kan spalte vand til grøn brint og ilt – alt sammen inden 2030. Men det er uklart, hvorfor Danmark skal have de ambitioner, for de er ikke motiveret af analyser eller argumenter, og de giver langt mere strøm og brint, end Danmark selv kan bruge i al overskuelig fremtid.

og selvom det virker relativt harmløst, når politikerne melder ambitiøse mål ud, fordi det jo isoleret set ikke koster noget at have store ambitioner, opstår problemet efterfølgende. For når først en ambition er meldt ud, kan den også bruges af andre til at motivere politiske tiltag: ‘Hvis ikke staten finansierer et brintrør til Tyskland, når vi aldrig vores mål om 4-6 gigawatt elektrolysekapacitet’.

På den måde bliver de umotiverede mål pludselig til argumenter i sig selv og samtidig noget, som også fremtidige politikere bliver nødt til at styre efter, ligegyldigt hvor dårligt det er for samfundsøkonomien og dermed muligheden for faktisk at få så meget omstilling for pengene som muligt. På den måde maler overbud på klimaområdet nutidige og fremtidige politikere op i et ubekvemt hjørne, hvor de er henvist til enten at føre usmart politik eller fremstå som slappere.

Mål og ambitioner er selvfølgelig gode til at sætte retning for omstillingen, men det er helt afgørende, at de er bakket op af faglige analyser og gode argumenter, for ellers ender vi med politiske aftaler, der binder politikerne til at føre uhensigtsmæssig dyr klimapolitik. Ikke nok med at Danmark dermed får mindre grøn omstilling for pengene, så risikerer vi også at miste den brede opbakning i befolkningen.",
,2024-08-15 00:00:00,"Oversvømmelser, kobøvser og lastbiler på biogas: Nu bliver de første grønne milliarder uddelt",Ingeniøren,Link,"Regeringen har sammen med Grøn Fonds aftalepartier nu besluttet, hvordan de første fem milliarder kroner skal fordeles. Der kommer mere støtte til fjernvarme og ejere af dieselbiler skal betale 50 øre mere per liter brændstof.

Klimaforandringer truer vores kyster, byer og boliger, mens PFAS spreder sig i miljøet – og dyrene forsvinder, fordi naturen lider. På samme tid bøvser køer store mængder metan, mens biler fortsat kører med sort diesel, og udrulningen af fjernvarme er bremset op.

Derfor afsætter regeringen og aftalepartierne bag Grøn Fond nu de første fem milliarder kroner ud af i alt 53,5 milliarder for at afhjælpe en række klima- og miljøproblemer.

To milliarder af dem går til at undgå oversvømmelser, håndtere PFAS-forurening og forbedre miljøet på andre måder.

»De to miljømilliarder skal bruges til vigtige initiativer, som alle danskere kommer til at mærke,« siger miljøminister Magnus Heunicke (S) i en pressemeddelelse gennem nyhedstjenesten Via Ritzau.

Lidt over 1,2 milliarder kroner afsættes frem til 2030 for at finansiere Danmarks første plan for klimatilpasning, der blev præsenteret i oktober sidste år, efter at den værste stormflod i mindst 10 år ramte Danmark.

Pengene skal finansiere en indsats mod alvorlige oversvømmelser, blandt andet ved at sandfodre kysterne og investere i kritiske sluse- og kystanlæg, som Ingeniøren tidligere har omtalt. 

Herudover afsætter regeringen og aftalepartierne (Socialistisk Folkeparti, Det Konservative Folkeparti, Enhedslisten og Radikale Venstre) 625 millioner kroner til at rejse ny skov og til at omdanne landbrugsjord til skov, som kan modvirke kvælstofudvaskning til det hårdt pressede vandmiljø.

»Vi skal rejse mere skov for at få mere og bedre natur og styrke biodiversiteten,« siger Magnus Heunicke.

Der er også afsat 200 millioner kroner til drikkevandsbeskyttelse, 550 millioner kroner til at rydde op efter de store generationsforureninger og 210 millioner kroner til den forsinkede PFAS-handlingsplan.

Herudover er der aftalt udmøntning af 500 millioner kroner til en havnaturfond som skal sikre naturgenopretning af det i forvejen hårdt pressede havmiljø, når når havvindmøller i stort tal opføres i forbindelse med energiøer i Nordsøen og Østersøen.

»En havnaturfond skal forbedre vores vandmiljø f.eks. ved at etablere stenrev og plante ålegræs,« lyder det fra Magnus Heunicke, der nu vil indkalde aftalepartierne bag.

Olie- og gasfyr skal væk
Hertil kommer en håndsrækning til landbruget, der står over for en kommende CO2-afgift. Med den nye aftale afsættes midler til foder til køer, som kan reducere dyrenes metanudledning et sted mellem 8 og 30 procent. Der reserveres over 500 millioner kroner til foderet frem mod 2030.

Ligeledes afsættes omkring en halv milliard kroner til fjernvarmepuljen, så fjernvarmeselskaber kan få gang i udrulningen af fjernvarmenettet, der er bremset op. Sidste år sagde fjernvarmeselskaberne velkommen til cirka 40.000 nye kunder, mens det året før var cirka 58.000 boliger, der kom med i fjernvarmen.

Men med den nye aftale skal der ydes op til 20.000 kroner i støtte per olie- eller gasfyr, som fjernvarmen konverterer.

»Støtten kan medføre, at flere projekter bliver rentable for fjernvarmeselskaberne at gennemføre. Dette øger udrulning af fjernvarmenettet i nye områder og understøtter konverteringer væk fra gas og olie til rumopvarmning,« fremgår det af den nye aftale.

Frem mod 2030 gives der desuden over 900 millioner kroner til at gøre vejtransporten grønnere, heriblandt 161 millioner kroner til at understøtte brugen af lastbiler, der kan køre på biogas. Med aftalen kommer ejerne af dieselbiler desuden til at betale 50 øre mere per liter brændstof.

Midler fjernes fra vindmøller
Store dele af aftalen møder ros fra omverdenen. Eksempelvis kalder Dansk Fjernvarme det i en pressemeddelelse for »en flot aftale« og et »solidt rygstød«.

»Tusindvis af boligejere kan nu ånde lettet op. Nu kan vi få ro om udbygningen af fjernvarme alle de steder, hvor fjernvarmeselskaberne og boligejerne har stået i uvished om, hvorvidt de kunne sende gasfyret på pension eller ej,« siger Kim Mortensen, direktør i Dansk Fjernvarme.

Også Dansk Erhverv roser aftalen, selvom man på samme tid ærgrer sig over dele af den. 

For som en del af aftalens finansiering fjernes midler fra energieffektiviseringer af erhvervsvirksomheder og testvindmøller på havet, påpeger interesseorganisationen i en pressemeddelelse.

»Vi er noget forundrede over, at der fjernes midler fra havvind og energieffektiviseringer til finansiering af aftalen al den stund, at netop energieffektivisering og havvind fremhæves eksplicit i den oprindelige aftale om den grønne fond fra 2022 som vigtige indsatsområder. Det minder jo om at fodre hunden med sin egen hale,« siger Ulrich Bang, underdirektør for klima, energi og miljø i Dansk Erhverv. ",
,2024-05-07 00:00:00,Minister advarer: Belgisk valg truer energiø til over 200 milliarder kroner,Ingeniøren,Link,"Det snarlige belgiske valg gør det svært at realisere Energiø Nordsøen. Det fremgår af et notat, som klimaminister Lars Aagaard har sendt til Folketingets finansudvalg.

I fire år har den danske regering forsøgt at overtale den belgiske regering til at poste penge i etableringen af Energiø Nordsøen, der skal producere, lagre og distribuere grøn elektricitet fra havvind til bl.a. netop Belgien. Men forhandlingerne er gået i stå, fordi pressede leverandørkæder, stigende renter og inflation har fordyret projektet langt op over kanten af, hvad belgierne vil være med til.

Og det bekymrer klimaminister Lars Aagaard (M), der i et notat (downloades til computer) advarer Folketingets Finansudvalg om, at en aftale får endnu længere udsigter, fordi forhandlingerne nu ramler ind i det belgiske parlamentsvalg, der afholdes 9. juni. 

Det vil ikke alene sætte forhandlingerne på pause. Det vil også gøre det svært at genoptage, da den nuværende energiminister Tinne Van der Straeten står til at tabe valget. Hun har længe holdt projektet i gang fra belgisk side, men meget tyder på, at hun kommer til at tabe valget til en mindre grøn kandidat, der har sværere ved at få øje på idéen med projektet.

I notatet advarer klimaministeren om, at valget kan gøre det svært at indgå en sådan en aftale. Han understreger, at øen kun kan blive realiseret, hvis det lykkes Danmark at indgå nye aftaler med Belgien eller andre partnerlande. Og her er Belgien tilsyneladende det eneste land, som Danmark aktuelt ligger i egentlige forhandlinger med. 

Ifølge notatet kører regeringen parallelle spor med andre lande, nemlig Tyskland, Holland, Norge og Storbritannien. Men det er ikke omtalt som reelle forhandlinger, kun dialoger. 

I en mail til Ingeniøren skriver Energinets direktør for energiøer Hanne Storm Detlefsen, at processen trækker ud, fordi ministeren aktuelt sammen med den belgiske minister forsøger at få de andre medlemslande til at betale en del af den større regning.

Ikke skyggen af en business case
Jan Bentzen, der er lektor i økonomi fra Aarhus Universitet, finder det usandsynligt, at Belgien vil sige ja til at være med til at finansiere Triton Link og Energiø Nordsøen. For selvom projektet allerede har ligget flere år på tegnebrættet, har han endnu ikke set skyggen af en ordentlig business case. 

Så længe der ikke er vished om projektøkonomien for Energi Nordsøen og det tilhørende kabel, Triton Link, får den belgiske regering ikke ro i maven, siger han. Det eneste, han har set blive lagt frem for offentligheden, er »en kort oversigt, der blot angav et samfundsøkonomisk tab på et meget stort antal milliarder kroner«.

I august udskød ministeriet så udbuddet på selve anlægget af Energiø Nordsøen, fordi Energistyrelsen skønnede, at det vil medføre et underskud på 50 mia. kroner at bygge øen til 210 milliarder kroner. Det fik ministeriet til at konstatere, at projektet er langt fra at være rentabelt, og således ikke lever det ikke op til de grundlæggende krav, som den politiske aftale stiller til projektet.

Underskudet fordoblet
Og selvom den danske regering i nu et år har forsøgt at minimere det tab ved at droppe det oprindelige koncept med en inddæmmet ø til fordel for en billigere løsning med stålplatforme, så har stigende materialepriser for længst slugt det sparede beløb. 

Det fortæller kilder tæt på regeringen, der som et eksempel på prisstigningerne nævner, at Triton Link ved indledningen af forhandlingerne 'kun' kostede 3,5 milliarder kroner mere, end hvad Belgien kan gå med til - men alene det gab skulle være mere end fordoblet.

Jan Bentzen kan godt forstå den belgiske energiminister, Tinne Van der Straeten, når hun via sin talsmand siger til Børsen, at hun ikke kan love den danske regering noget. Bentzen synes, det giver god mening, at hun betinger en aftale med, at også EU støtter projektet.

Desuden er den fysiske afstand mellem de to lande ifølge Jan Bentzen så stor, at det for Belgien er »tillokkende med alternativer, der ikke kræver så lang transmissionsledning på knap 1000 km«.

Seniorøkonom Frederik Læssøe Nielsen fra Kraka Economics håber, at det efterhånden står klart for alle, at Energiø Nordsøen ikke bliver til noget. Det falder i tråd med, hvad rådgivnings- og analysefirmaet selv flere gange har meldt ud de seneste tre år.

»Jo før plasteret bliver revet af, des bedre. Vi spilder hinandens tid, penge og politiske kapacitet ved at foregøgle hinanden, at det kører. De embedsmandsressourcer kunne være brugt langt bedre andre steder,« siger han.",
,2024-05-07 00:00:00,Energiøer på randen af fallit: Afhængig af umulig EU-støtte,Ingeniøren,Link,"Regeringens embedsmænd overvejer skæbnen for de to energiø-projekter i henholdsvis Nordsøen og Bornholm. Det sker fordi omkostningerne ved at etablere øerne har vokset sig uoverskueligt store og hverken nabolande eller EU har råd til at støtte det.

Ambitiøse planer er svære at give slip på – især hvis man har brugt oceaner af tid og penge på at realisere dem. Men det kan ikke desto mindre være det, man bliver nødt til at gøre, hvis det, der kun lige akkurat er inden for rækkevidde, pludselig bliver alt for dyrt.

Og det er netop sådan en suppedas, regeringen og dens aftalepartier står i, efter at de i fire år forgæves har forsøgt at få en række nabolande til at spæde til finansieringen af Danmarks hidtil største energiprojekter. 

Projekterne hedder Energiø Bornholm og Energiø Nordsøen. De ligger på tegnebrættet som to opsamlingssteder for foreløbig 3 GW og 4 GW elektricitet fra havvind, som fra om cirka et årti skal fordeles rundt til trængende lande i EU via søkabler.

Men da ingen nabolande tilsyneladende har lyst til at spæde til, og Danmark ikke har råd til at betale hele gildet selv, ser det sort ud for projekterne. Det gælder især for Energiø Nordsøen, hvor kilder tæt på regeringen fortæller, at embedsmænd i både Finansministeriet og Klima-, Energi- og Forsyningsministeriet er så bekymrede for økonomien, at de nu vil fremlægge de opdaterede røde tal på bundlinjen for politikerne. Det skal ske i en såkaldt ‘stop go-beslutning’, hvor det er op til politikerne at afgøre, om projektet skal have endnu en chance, eller om det er på tide at lade det dø.

Heller ikke projektøkonomien for Energiø Bornholm er det indtil videre lykkedes politikerne at få til at hænge sammen: Den danske stat vælger at se stort på sit krav om rentabilitet ved at støtte projektet med 17,6 milliarder kroner svarende til prisen på kablet mellem Bornholm og Sjælland. Tyskerne har indvilliget i at spæde til ved at betale tre milliarder kroner til at anlægge kablet fra Bornholm til Tyskland plus yderligere tre milliarder kroner til elteknisk udstyr. Ikke desto mindre så mangler der fortsat 14 milliarder kroner til at realisere øen. 

Og tyskerne er næppe villige til at øge deres bidrag, da de allerede har betalt mere, end hvad man kan forvente i forhold til, hvad de får ud af det.

Men selv om økonomien ikke holder, har staten alligevel sendt den eltekniske infrastruktur i udbud. Gad vide, om staten ydermere skal betale en klækkelig bod til byderne, hvis regeringen opgiver projektet.

Forslår som en skrædder i helvede
Med højere omkostninger og mindre politisk vilje fra andre lande synes lektor i økonomi Jan Bentzen fra Aarhus Universitet, at det ser svært ud for planerne om at realisere energiøerne - med mindre »et nyt EU budget prioriterer langt flere midler til energiinfrastruktur.«

Ingeniøren har spurgt Klima-, Energi- og Forsyningsministeriet, hvordan man har tænkt sig at finansiere projekterne. Ministeriet oplyser via mail, at man er i gang med at undersøge mulighederne for EU-støttemidler og bedre rammevilkår for at sprede omkostningerne ud over flere lande. Ministeriet anser begge energiøer for at være »projekter til gavn for Europas grønne omstilling«, der »derfor kan kandidere til flere EU-støttepuljer, som regeringen aktivt afsøger mulighederne omkring.«

Det virker imidlertid optimistisk grænsende til det naive at tro på, at man kan få EU til at dække øernes tocifrede milliardunderskud. For de beløb, unionen normalt giver til den slags energiprojekter, er småpenge. Den del af EU’s budget, der er øremærket til det, er tilpasset en verden, som den så ud, inden trængte forsyningskæder og inflation pressede priserne gevaldigt i vejret. Det var en verden med lave omkostninger og renter. Men den verden findes ikke længere.

Et af de største beløb, EU nogensinde har givet til energiprojekter, er tildelt havmølleparken Kriegers Flak mellem Bornholm og Sjælland, der er opdelt i en dansk og en tysk del. Her fik de to lande et par milliarder kroner i støtte til at etablere et kabel til at knytte delene sammen. Kablet giver landene en mulighed for at sende el til hinanden, hvis de skulle mangle.

To milliarder kroner er ifølge Jan Bentzen et uhørt højt støttebeløb fra EU. Men to milliarder kroner forslår som en skrædder i helvede i forhold til at kunne dække Energiø Nordsøens forventede projektunderskud på et stykke over 50 milliarder kroner. Og de efterlader fortsat et stort milliardunderskud, hvis de alene skulle bruges til at finansiere kablet Triton Link, som efter planen skal trækkes de omkring 1000 km fra Danmark til Belgien og som i sig selv skulle komme til at koste mindst 15 milliarder kroner.

»EU kan ikke bare give mere i støtte, for hvis det skulle batte, skulle det være med en faktor 10-20, og de penge findes slet ikke,« siger Jan Bentzen.

Håbet var lysegrønt
Selvom støtte fra EU ikke ser ud til at kunne redde de to energiøer i dag, så kunne det faktisk have flyttet noget, dengang den daværende danske klima- og energiminister Dan Jørgensen (S) i 2020 prikkede den belgiske energiminister Tinne Van der Straeten på skulderen for at få hende til at indgå en aftale om at betale en del af regningen. For dengang lå Energiø Nordsøen lige på vippen af rentabilitet. Der manglede blot 3,5 milliarder kroner for at overbevise belgierne om, at det var en god idé.

Så behersket et underskud ville den danske regulator, Forsyningstilsynet, uden tvivl have accepteret, da det som myndighed har offentlige kasser i ryggen og dermed kan tillade sig at se stort på mindre knaster i økonomien i sin evige kamp for at opnå dansk forsyningssikkerhed.

Men sagen er en helt anden i Belgien, hvis regulator CReG er en uafhængig offentlig instans dannet ved lov. CReG skal blandt andet godkende omkostningerne, der fra TSO'en Elia overvæltes på forbrugerne via tariffer, hvorfor de har et vågent øje på omkostningerne.

I forhandlingerne mellem Belgien og Danmark sætter CReG derfor hele tiden foden ned. Og det lykkedes kun den belgiske minister at give forhandlingerne kunstigt åndedræt ved at holde CReG hen med løfter om, at EU nok ville støtte op om det.

Det håb svandt dog ind, i takt med at Ukraine-krigen og pressede forsyningskæder har banket materialepriserne i vejret. For det har mere end fordoblet det beløb, der mangler for at gøre CReG tilfreds.

Så hvor den belgiske minister tidligere talte varmt om et muligt dansk-belgisk energisamarbejde, har hun nu travlt med at slå fast, at »forbindelsen kun bliver til noget, hvis den får EU-støtte og kan betale sig for de belgiske forbrugere«.

Selvom forhandlingerne nu også bliver udfordret af det kommende belgiske parlamentsvalg i juni, så får det ikke lige foreløbig den danske regering til at droppe Belgien som mulig partner. Der er ikke så mange andre at gå til, da Danmark tidligere forgæves har forsøgt sig med Tyskland, Holland og Norge, inden Belgien kom i spil. Det førte ikke rigtigt til noget. Alligevel forsøger regeringen sig nu endnu engang med Tyskland med håb om at redde projektet.

De sidste krampetrækninger
Selv om der fortsat er forhandlinger i gang, så taler meget for, at begge projekter ender med at blive droppet. Det på trods af at EU-Kommissionen og Wind Europe vurderer, at EU får brug for 2000-2500 GW vedvarende energi, hvoraf 400 GW er havvind, og 100 GW skal leveres af energiø-agtige projekter.

Set i det lys er energiøerne helt centrale for, at EU når klimaneutralitet på en omkostningseffektiv måde, pointerer Nicolai Bech Kofoed, der er tænketanken Concitos konstituerede programchef for EU. 

Selvom økonomien ser svær ud for energiøerne, så ville man formentlig kunne nå i mål, hvis alle blev enige med hinanden om at samarbejde. Problemet er, at vi er oppe i en skala, hvor det økonomisk gør ondt på det enkelte land at involvere sig. Så derfor er der ingen, der rigtigt tør sige ja.Også den danske regering får svært ved at finde argumenterne, vurderer Peter Kjær Kruse-Andersen, der er adjunkt i økonomi ved Københavns Universitet. 

»Set fra en samfundsøkonomisk synsvinkel synes jeg det er mærkeligt, at man vælger at bygge en energiø ved Bornholm, som kræver massiv statsstøtte, når man andre steder i landet kan bygge offshore-projekter uden statsstøtte. Så det virker egentlig bare som spild af skatteborgernes penge. Når man ser på det fra en makroøkonomisk synsvinkel er det svært at rationalisere,« siger Peter Kjær Kruse-Andersen.",
,2024-05-14 00:00:00,Grimme og forhadte: Danskere kan se frem til mange flere elmaster og luftledninger,Ingeniøren,Link,"Selvom milliarder af skattekroner er brugt på at grave kabler ned, tvinger vindmøller, solceller og et hastigt voksende elforbrug nu Energinet til at bygge nye elmaster og luftledninger.",
,2024-05-17 00:00:00,Nyhedsbrevet Big Green | Bliv klogere på megatendenser i den grønne omstilling,Ingeniøren,Link,"Ingeniøren udgiver et nyhedsbrev Big Green, som dækker de store tektoniske bevægelser med milliardprojekter i den grønne omstilling.

I Ingeniørens nye nyhedsbrev, Big Green kan du følge tidens tektoniske bevægelser i den grønne omstilling.

Ifølge tænketanken Cepos og Green Power Denmark vil den grønne omstilling, der skal sikre opfyldelsen af vores nationale klimamålsætning om at reducere udslip af klimagasser i 2030 med 70 procent, koste det danske samfund 26-30 milliarder kroner årligt i ti år. 


I hele EU vil det ifølge det europæiske miljøagentur koste 520 milliarder euro om året fra 2021-2030 at gennemføre EUs Green Deal. Dertil kommer yderligere små 100 milliarder euro til investeringer i andre nettonul teknologier. Altså enorme investeringer. 

Det er ikke så mærkeligt med de store beløb, at energipolitik har udviklet sig til at blive industripolitik og geopolitik. Kina har satset voldsomt og dominerer i dag på mange områder den globale produktion af klima- og energiteknologi. 

Europæiske solceller er udraderet
Landet fremstiller omkring to tredjedele af verdens solpaneler, næsten halvdelen af ​​de globale vindmøller og tre fjerdedele af lithium-ion-batterier, der er nødvendige for elektriske køretøjer og energilagring på nettet. 

Det har eksempelvis betydet, at den europæiske solcelleindustri er så godt som udraderet, og vindmøllebranchen i EU er under hårdt pres. De næste slag kommer til at stå om bl.a. batterier og power-to-x teknologier. 

Konkurrencen fra USA er også en stor presbold. Her er der især fokus på Inflation Reduction Act (IRA), som præsident Joe Biden gennemførte i 2022. Ordningen giver amerikanske virksomheder, der udvikler og implementerer løsninger i den grønne omstilling, skatterabatter, tilskud og en næsten ubegrænset adgang til kapital. 

IRA har på kort tid givet den amerikanske industri et stort boost med den bagside – set fra EU – at flere store europæiske virksomheder forlader Europa til fordel for USA. 

Eksempler er den franske AI-virksomhed Hugging Face, den tyske kemikalievirksomhed Linde, den irske byggematerialeproducent CRH og den britiske halvledervirksomhed Arm Holdings.

Brint, atomkraft og havvind
I Big Green nyhedsbrevet opdaterer vi dig både om, hvordan konkurrencevilkår og statsstøtte fra f.eks. Kina og USA påvirker den europæiske industri, men også hvordan grøn politik påvirker Danmark og vores nærområde. 

Desuden har vi casestories på enkelte teknologier - f.eks. grøn brintproduktion, havvind eller atomkraft – herunder om de kan udvikles og implementeres på markedsvilkår eller kalder på statsstøtte. 

Aktuelt står Europa over for et valg af medlemmer til Europa-Parlamentet, som i høj grad kommer til at få betydning for det fremtidige klimapolitiske ambitionsniveau i EU.

Ingeniørens Big Green udkommer hver anden fredag. Du kan tilmelde dig nyhedsbrevet her.

",
,2024-05-23 00:00:00,Krisen i den grønne sektor: Ingeniører søgte mod nye brancher »hen over natten«,Ingeniøren,Link,"Det gik ellers lige så godt i den grønne sektor, men kriser, myndighedsbehandlinger og manglende investeringer kan få virksomhederne til at holde sig tilbage med ansættelserne.

For mange kom det som en overraskelse, da energiselskabet Ørsted 7. februar i år annoncerede, at der skulle fyres 800 i koncernen. Ørsted har ellers stået i spidsen for den grønne omstilling i Danmark i de sidste 10-15 år og har i den periode bevæget sig fra danske vindmølleparker ud over landets grænser og investeret i solcelle- og vindmølleprojekter i lande som USA, Korea, Taiwan, Sverige, Storbritannien og Tyskland. 

Nu lød meldingen, at nedskrivninger på havvindprojekter i USA havde presset økonomien så meget, at der skulle skæres i omkostningerne – altså stod den på fyringer.

I april måned var det så LM Wind Power i Kolding, som meldte ud, at 179 danske medarbejdere kunne se frem til en fyreseddel. Meldingen fra ejeren, amerikanske General Electric, var klar: LM Wind Power skal ‘transformeres’ til en mindre, mere lean og mere profitabel forretning.

Opbremsning
Selvom der endnu ikke er generelle tal på udviklingen, så tyder ovenstående på, at den grønne sektor ikke længere buldrer derudad. 

Eller som Emil Plaugmann, der er partner og headhunter i konsulenthuset Capax Recruitment, udtrykker det, så er den grønne omstilling ikke gået i stå, men den er gået fra full speed til en decideret opbremsning.

»Vi kunne allerede i efteråret mærke, at der var noget på vej. Her begyndte vi at få henvendelser fra ansatte i flere store virksomheder i den grønne sektor, som spurgte ind til mulighederne for at skifte job. Enten fordi de aktivt søgte videre i karrieren, eller fordi de godt kunne mærke, at der var en omstilling på vej, som måske krævede et brancheskift. Det var næsten noget, som skete hen over natten,« fortæller han.


Oplevelsen hos Capax var, at flere store virksomheder opdagede, at de havde fået ansat for mange i den grønne del af forretningen, og at der nu var behov for at tilpasse størrelsen af afdelingerne.

»Især tror jeg, at flere store rådgivnings- og konsulentvirksomheder havde fået opbygget for store afdelinger med fokus på grønne projekter, og at der nu skulle trimmes,« siger han.

Grøn sektor er vokset
Sådanne udmeldinger står i skarp kontrast til de seneste års udvikling. 

Universiteterne har uddannet ingeniører og STEM-kandidater, og virksomheder som Ørsted, Vestas, Siemens og en lang række af rådgiverne har ansat dem. Det har været helt i tråd med de politiske rammer, der især blev udmøntet i den juridisk bindende klimalov fra 2020, som stadfæstede, at Danmark skal reducere udledningen af drivhusgasser i 2030 med 70 procent i forhold til niveauet i 1990, og at vi skal være et klimaneutralt samfund senest i 2050.

I 2021 kunne IDA fortælle på baggrund af en beregning fra Arbejderbevægelsens Erhvervsråd af IDAs Klimasvar 2045, at en opfyldelse af regeringens 70-procentsmålsætning ville skabe 415.000 job fordelt over 10 år svarende til 41.500 job om året. 

Da Rusland invaderede Ukraine i februar 2022, var det, som om det hele fik endnu et nøk opad. Nu skulle vi ikke bare væk fra fossile brændsler over de næste 10 år, nu skulle det også gå virkelig hurtigt med at få lagt fjernvarmerør ned under fortovene i landets villakvarterer og få koblet solcelleparker på nettet. 

45.000 ekstra ansatte nødvendigt
I foråret 2022 kom så Esbjergerklæringen, hvor statsledere fra Danmark, Tyskland, Nederlandene og Belgien underskrev en aftale om, at udbygningen med havvind skulle tidobles frem mod 2050.

Også Green Power Denmark har regnet på job i den grønne sektor, og tal fra rapporten ‘Mere arbejdskraft til den grønne omstilling‘ fra november 2023 viser, at der i perioden 2023-2030 er brug for i gennemsnit 45.000 ekstra ansatte om året til at realisere den grønne omstilling.

Men siden har branchen været ramt af høje renter, problemer med forsyningskæder, udskudte projekter som havvindmølleparker, energiøer og solceller, som ikke kan blive koblet på nettet. 

Samtidig kæmper Europa generelt mod Kina i øst, hvor direkte statsstyring og støtte gør livet surt for blandt andet solcelleproducenter, og i vest, hvor amerikanerne under Bidenadministrationen hælder enorme summer i tilskud til den grønne omstilling.

Optimismen er falmet
I dag kan cheføkonom i Arbejderbevægelsens Erhvervsråd (AE), Sofie Holme Andersen, med tal fra Danmarks Statistik og en generel fornemmelse for stemningen i branchen godt mærke, at optimismen på den korte bane er falmet.

»Mens beskæftigelsen generelt er vokset markant de senere år, så er det ikke gået nær så hurtigt i den grønne sektor,« siger hun.

Da beregningerne for IDA blev gennemført, var en af de vigtige konklusioner, at nye job helst skulle fordeles jævnt over de kommende år. 

Men nu er der i højere grad udsigt til stop-and-go, og det kan ifølge AE gå hen og blive et alvorligt problem for både produktivitet og fastholdelse af kompetencer.

»Hvis vi har ansatte i den grønne sektor, som føler sig usikre på fremtiden og vælger at søge over i andre brancher, så tager det simpelthen tid at få dem tilbage igen. Det er lidt som, hvis du ikke har kørt på cykel i mange år; du kan måske godt, men det tager tid at få rutinen tilbage,« siger hun.

Fra Foreningen af Rådgivende Ingeniører (FRI) er der en erkendelse af, at når energiøer bliver forsinkede, og når vindmølleparker skydes til hjørne, påvirker det, hvilke områder der nyansættes inden for.

»Vi ser en entydigt stærk vækst, også inden for grønne kompetencer. Men vi ser også udfordringer i politiske stop-and-go-beslutninger. Det skaber usikkerhed og dermed, at virksomhederne prioriterer andre markeder eller andre forretningsområder højere. Det er blandt andet derfor, at vi i FRI efterlyser en samlet, national strategi for energiområdet,« siger administrerende direktør Henrik Garver og henviser til FRI's seneste State of the Nation-rapport.

Hos Capax Recruitment ser Emil Plaugmann dog områder, hvor det faktisk går ret godt.

»Når vi ser på stillinger rettet for eksempel mod udbygningen af elnettet og grønt byggeri til medicinalindustrien, så er der stadig stor efterspørgsel.«",
,2024-06-20 00:00:00,Synspunkt: Giv mig bare ét godt argument for at opføre Energiø Bornholm,"Ingeniøren, Frederik Læssøe Nielsen
Seniorøkonom, Kraka Advisory",Link,"Det må efterhånden være åbenbart for enhver interesseret, at økonomien i energiøprojektet ved Bornholm er særdeles udfordret: 31,5 mia. kr. lyder regningen på for staten, hvis man spørger embedsmændene i Energistyrelsen, men 'kun' 17,6 mia. kr., hvis man spørger forligspartierne. 

For politikerne har nemlig lagt et loft for, hvor dyrt projektet må blive for danskerne. Senest har Lars Aagaard dog åbnet døren på klem for at finde flere penge, hvis loftet skulle blive overskredet.

De 31,5 mia. kr. er ifølge regeringens egne embedsmænd i Energistyrelsen den pris, energiøen har for danskerne, hvis man skal gøre sig håb om at tiltrække private investorer.  

Beslutter forligspartierne at finde flere penge i tilfælde af, at Energistyrelsen får ret, er det desværre ikke første gang, politikerne har set stort på allerede indgåede aftaler og løfter til danskerne om prisen på Energiø Bornholm. Da projektet først blev vedtaget, var det nemlig under forudsætning af, at det kun skulle etableres, hvis det var rentabelt.  

Det er da også med henvisning til netop den dårlige økonomi, at Dansk Folkeparti senest er udtrådt af forliget. Og de fortalere, der i energiøens spæde ungdom – da rentabilitetsanalyser endnu ikke havde punkteret projektets økonomi – udråbte den som et dansk flagskibsprojekt med store økonomiske perspektiver for både statskasse og eksportvirksomheder, har i dag fuldstændig forladt den fortælling og klynger sig nu til nye argumenter, mens man kan frygte, at der nu ikke er nogen grænse for, hvor dårlig økonomi man vil acceptere. Problemet er, at heller ikke de nye argumenter er specielt gode.   

Vindmøller ved Bornholm bidrager kun begrænset til dansk forsyningssikkerhed
Det mest hyppigt brugte argument for energiøen er nu, at den bidrager til dansk og europæisk forsyningssikkerhed. Og ja, det gør den da også i et begrænset omfang, men på den mest molbo-agtige måde: Den forbedrede forsyningssikkerhed stammer nemlig fra, at projektet forbinder Østdanmark med Tyskland med et transmissionskabel, der muliggør import og eksport af strøm i situationer med hhv. mangel og overskud af strøm.

Men hvis hovedformålet med energiøprojektet er at sikre større integration af det danske og det tyske elmarked, burde det ske på den billigst mulige måde. Det kan ganske enkelt ikke være den samfundsøkonomisk bedste måde at forbinde Sjælland med Tyskland på, at gøre det med et kabel fra Sjælland, på tværs af Østersøen til Bornholm og videre til Tyskland. 

Bidraget fra selve vindmøllerne ved Bornholm er kun ganske begrænset, som Energistyrelsen også har gjort politikerne opmærksomme på. Det skyldes, at der i forvejen udbygges meget havvind i Østersøen, der vil producere strøm med samme tidsprofil som møllerne i energiøprojektet, og derfor bidrager ekstra vindmøller ikke synderligt i de situationer, hvor strømproduktionen er lav. 

Der er masse af gode grunde til at øge elmarkedsintegrationen mellem Nord- og Sydeuropa, men det skal selvfølgelig gøres ordentligt og ikke bare fungere som undskyldning for at fortsætte med et økonomisk katastrofalt projekt, hvor den del af projektet, der faktisk kan retfærdiggøres, kunne fås billigere.

Bornholm er ikke oplagt til PtX-produktion
Et andet argument for Energiø Bornholm er, at energiproduktionen skal bruges til produktion af brint og andre PtX-produkter. Det argument fremføres ofte af politikere eller andre aktører, der samtidig argumenterer for, at Bornholm i fremtiden skal bruges som tankstation for forbisejlende skibe i Østersøen. Problemet er imidlertid, at Bornholm næppe er det oplagte sted til PtX-produktion – hverken med eller uden rollen som Østersøens tankstation.

En rapport fra DTU, der sammenligner produktionsomkostninger på Bornholm med omkostningerne i Vesteuropa, USA og Kina, viser nemlig, at det vil være dyrest at producere brint og at videreforædle det til ammoniak, hvis man gør det på Bornholm. 

Det betyder, at PtX-produktion på Bornholm næppe bliver konkurrencedygtigt målt på produktionsomkostninger og dermed pris.

Selv hvis man lægger til grund, at Bornholm skal være Østersøens tankstation, giver det ikke mening at producere grønne brændstoffer på Bornholm. Det skyldes, at det er billigt at transportere flydende brændstoffer med skib, og derfor vil fremtidens grønne brændstoffer med høj sandsynlighed blive produceret der, hvor det er billigst at producere brint. Og det er formentlig i solrige lande som Spanien med masser af plads til solceller, da de producerer den billigste strøm.

Vi har altså stadig til gode at høre bare et eneste godt argument for at etablere den milliarddyre Energiø Bornholm. Sidder du med et argument, kan vi jo teste det af i kommentarfeltet til denne klumme.",
,2024-06-21 00:00:00,"Synspunkt: De færreste tør satse på grøn brint, når ingen går forrest","Ingeniøren, Anne Lyck Smitshuysen
Specialist i brændselsceller og partner, Dynelectro ApS",Link,"Dette års Folkemøde var - målt på antal solgte færge- og flybilletter - det hidtil største, og man kunne lokkes til at tænke, at det også må betyde, at CO2-aftrykket for Folkemødet var højere i år end nogensinde før. 

Tvivlen om, hvorvidt menneskeheden har en effekt på den globale opvarmning, er for de fleste ved at være lagt på hylden, og energisektoren strækker armene ud efter grønne alternativer til de fossile brændsler, hvor især Power-to-X høster en del opmærksomhed.

Elektrolyse-teknologien, hvor man bruger strøm til at spalte vand til brint og ilt, er begyndt at blomstre op rundt omkring i Danmark med mindre pilotanlæg og på sigt stor-skala anlæg, som skal omdanne overskydende vedvarende energi til grøn brint. 

Den grønne brint er en nøglekomponent i den grønne omstilling, da tung, ikke-elektrificerbar industri kan benytte brint eller syntetisk fremstillede brændstoffer til at reducere deres CO2 aftryk. Eksempler herpå er Mærsks nye containerskibe med dual-motorer, som muliggør brugen af metanol som brændstof, som derved kan reducere udledningen af drivhusgasser med 65-95 procent. 

I det tyske ses projekter som stål værftet Thyssenkrupp, der stiller sig i udsigt at basere deres stålproduktion på grøn brint, og derfor estimerer et årligt brint behov i 2029 på 143.000 tons, som derved reducere deres CO2 udledning med 3.5 millioner tons om året. 

Inden vi kan blive brintbrødre
Håbet er, at dansk vedvarende energi skal være med til at hjælpe den tunge industri i mål, men før vi når dertil, er der mange problematikker, der skal adresseres. 

Første punkt er etableringen af nok vedvarende energiteknologier, som gør, at vi kan dække eget el-forbrug og stadig have nok overskydende grøn strøm til at producere grøn brint ikke kun til eget forbrug, men med de foreliggende planer også til den tunge tyske industri, som i dag har et brintforbrug på 55 TWh, hvilket overskrider den planlagte danske grønne produktion.

For selve produktionen af brint er usikkerhederne til at tage og føle på. I dag er grøn brint cirka en faktor 3 dyrere end konventionelt produceret brint, og selvom det efterhånden har brandingværdi i sig selv at kunne kalde sig CO2-reduceret, så er en markant prisstigning ikke svaret på sigt, for forbrugerne vil i sidste ende ikke betale markant mere for den samme ydelse. Innovative løsninger er på vej, bl.a. ved Dynelectro, hvor patenteret teknologi kan muliggøre dynamisk styring, forlænge levetiden af elektrolyse og reducere prisen på grøn brint med cirka 30 procent.

Men selvom der, ifølge Energinet er planlagt ca. 9 GW dansk elektrolyse i 2030, er store dele af værdikæden nødt til at komme på plads, før brint-eventyret for alvor kan begynde. For nok har vi planer om elektrolyseanlæg i storskala, men hvor mange af dem bliver til en realitet, hvem er aftagerne, hvem står for transporten og opbevaringen, og hvor skal den grønne brint egentlig produceres – ude ved de grønne energikilder, på en energiø eller et helt tredje sted, og hvem tør tage det første skridt og beslutte sig for en strategi og holde fast ved den? 

Brancherne i venteposition
Meningerne er mange, og selv staten stiller sig tøvende, når det kommer til at gå forrest. Energiøen, som var det hypede samtaleemne inden for grøn energi tilbage i 2020, er sat på pause, idet udmeldingen fra  Klima-, Energi og Forsyningsministeriet i sommeren 2023 var, at ‘beslutningen om at igangsætte udbuddet udskydes’. 

Sidste skud på stammen er den såkaldte Jyske Backbone, som skal transportere overskydende grøn brint fra Nordjylland ned til Tyskland, hvor det kan gavne omstillingen af den tunge tyske industri. 

Brintrøret er dog det, som Energinet kalder for et modningsprojekt, hvor regeringen har nedsat fem betingelser, der skal opfyldes, før staten overhovedet vil være med til at finansiere projektet. Et af disse krav er, at aftagerne af den grønne brint på nuværende tidspunkt kontraktmæssigt skal forpligte sig både økonomisk og juridisk til at aftage 1,4 GW brintkapacitet om året i 10-15 år, hvor rørets samlede brintkapacitet er 3 GW.

Med signalværdien i dette budskab og de ændrede strategier undervejs er der ikke meget at sige til, at det er svært for resten af værdikæden at vide, hvor de skal lave deres satsninger. 

Der er enighed, om at vi skal i gang med de grønne energiteknologier og den tilhørende infrastruktur, og at det kun kan gå for langsomt. Spørgsmålet er, hvordan vi kommer i gang, når brancherne venter på hinanden, men ingen tør gå forrest.",
,2024-06-26 00:00:00,Datacentre under vandet blev spået en stor fremtid: Nu kasserer Microsoft idéen,Ingeniøren,Link,"Fremtiden for at sænke datacentre i havet for at spare køling ser tvivlsom ud, efter Microsoft i stilhed har opgivet undersøiske datacentre.

Stabile temperaturer, ingen ilt der oxiderer og ingen fummelfingrede teknikere. Da Microsoft efter to år hævede et undersøisk datacenter, der havde ligget på bunden af havet ud for Skotlands kyst, var resultaterne lovende.

Men efter at have tygget på resultaterne i et par år, kaster Microsoft nu håndklædet i ringen og opgiver en fremtid med undersøiske datacentre. Det skriver mediet Datacenter Dynamics.

»Jeg bygger ikke undersøiske datacentre noget sted i verden. Vi lærte en masse om arbejde under havets overflade og om vibrationer og påvirkning af serveren. Nu bruger vi de erfaringer på andre områder,« siger Noelle Walsh, leder af virksomhedens Cloud Operations + Innovation (CO+I)-afdeling, til DatacenterDynamics.

Projekt Natick blev startet tilbage i 2013. 855 servere blev kapslet inde i en cylinderformet container, der blev fyldt med kvælstof, før det blev sænket ned i havet.

For at kunne sammenligne de undersøiske servere, satte Microsoft 135 tilsvarende servere op i et standard datacenter på land og lod de to datacentre udføre samme opgaver i Microsofts Azure-cloud.

Færre servere gik i stykker under vand
Kun seks af de 855 undersøiske servere gik i stykker sammenlignet med otte ud af de 135 på landjorden, og Microsoft peger på de stabile udetemperaturer som en faktor for succesen.

Microsoft havde i første omgang to forklaringer på, hvorfor datacenteret under vand har klaret sig så godt.

For det første har containeren været tømt for ilt og er i stedet blevet fyldt op med kvælstof, som ikke belaster metalkomponenter med korrosion. Faktisk fungerer computerhardware ikke særlig godt i almindelige kontormiljøer, hvor luften oxiderer elektronikken, ligesom udsving i temperatur og fugtighed alt efter årstiden også tærer på elektronikken.

For det andet tror Microsoft, at de manglende teknikerbesøg – ingen har tilset datacenteret i to år – også har en positiv betydning på antallet af fejl på serverne. Ingen er stødt ind i serverrackene på havets bund, ligesom der ikke er blevet til- eller frakoblet kabler undervejs.

Microsoft konkluderede dengang, »at undervandsdatacentre var  ""pålidelige, praktiske og energivenlige.«

Dyrt at grave på havets bund
Når løsningen alligevel ikke er blevet en succes, skyldes det formentlig, at omkostningerne ved at installere og drifte et datacenter under vandet er for høje.

Datacenteret skal kobles på eksisterende landbaseret infrastruktur i form af elnet og fiberinfrastruktur.

At trække kabler på havets bund er ikke billigt, og reparationer er omkostningstunge.

Microsofts vage udmeldinger om vibrationer og påvirkning af serveren tyder på, at serverne har haft svært ved at håndtere vibrationer og bevægelser.

En anden udfordring er sikkerhed. Nord Stream-sabotagen i Østersøen samt en række overrevne kabler ud for den norske og finske kyst har vist, at undersøisk infrastruktur er sårbar over for hybridkrig. En gruppe amerikanske og japanske sikkerhedsforskere viste tidligere i år, hvoer let det var at udføre et såkaldt akustisk angreb på servere sænket i vand.

»De største fordele ved at have et datacenter under vandet er den frie køling og isoleringen fra omskiftelige miljøer på land. Men disse to fordele kan også blive til problemer, fordi vandets densitet bærer akustiske signaler hurtigere end i luften, og det isolerede datacenter er vanskeligt at overvåge eller servicere, hvis komponenter går i stykker, siger Jahidul Islam, professor i elektro- og computerteknik ved University of Florida.

Energiøer skrinlagt
I forbindelse med projektering af en energiø i Nordsøen foreslog Globalconnect, at der blev etableret et datacenter i forbindelse med energiøen, som både har adgang til elnet og fibernetværk.

Det projekt er dog også lagt i graven. Sidste år besluttede regeringen dog at sætte udbuddet af energiøen i Nordsøen på pause, og det samme er planerne om et undersøisk datacenter som nabo.

Selvom du næppe kommer til at hente data dybt nede under havets overflade, kommer projektet muligvis til at ændre på opsætningen i et datacenter.

Ideen om at fjerne teknikere og automatisere driften af datacentre lever videre hos Microsoft.

»Vi ser mere på robotteknologi ud fra det perspektiv, at nogle af disse nye servere vil være meget tunge. Hvordan kan vi automatisere det i stedet for at have folk til at skubbe tingene rundt, siger Noelle Walsh fra Microsoft til DatacenterDynamics.

Udover Microsoft arbejder to andre virksomheder, en amerikansk og en kinesisk, på at udbrede ideen om datacentre under vand. Kinesiske Beijing Highlander sænkede sidste år et 1,3 tons tungt datacenter på 35 meters dybde, mens amerikanske Subsea Cloud arbejder på en mindre udgave af en undersøisk datacenter, der kan sænkes flere kilometer ned på havets bund.

Begge selskaber er dog stadig i testfasen.

Subsea Cloud er ved at etablere testsites ud for Storbritannien og Norge, mens der indtil videre kun er sænket et kinesisk datacenter i havet.",
,2024-06-28 00:00:00,Leder: Den grønne trepartsaftale er ikke så historisk endda: Hvor blev det grønne udstillingsvindue af?,Ingeniøren,Link,"Så fik vi en aftale om CO2-afgift på landbrug som et led i en såkaldt ‘grøn trepart’. Skatteministeren kaldte det for »verdenshistorie«, og formanden for Landbrug & Fødevarer mente, at andre lande i verden kan lære noget.

Men er Danmark reelt et foregangsland, og går vi virkelig forrest og viser, at det kan være muligt både at have økonomisk vækst og faldende CO2-emission eller andre grønne fremskridt?

Når Ingeniørens artikler om for eksempel CO2-besparende løsninger og offentlige tilskud til grøn teknologi finder vej til de sociale medier, dukker den her kommentar altid op i en eller anden form: ‘Danmark er så lille et land, at vi ikke betyder en skid i det store billede, så hvorfor skal vi bruge penge (skatter) på at reducere CO2-emissionen?’

Spørgsmålet er relevant, og svaret handler blandt andet om det etiske og moralske ansvar, vi har som borgere i en nation, der uomtvisteligt har et af de største klimaaftryk på kloden målt pr. indbygger – både når det gælder det indenlandske forbrug og al den CO2-udledning, som vi meget behændigt ikke medregner, når vi køber elbiler og flyver til Thailand. Regeringens egen rapport GA24 viser, at halvdelen af danskernes klimaaftryk i 2022 på 11 ton pr. indbygger fandt sted i udlandet.

Det er korrekt, at vi i det globale billede ikke betyder meget, og vores lokale indsats endnu mindre. Men i klimaloven fra 2019 står der faktisk, at Danmark har et moralsk ansvar og for at være et foregangsland i den internationale klimaindsats, så vi kan inspirere og påvirke resten af verden.

Løfterne blev gentaget i efteråret 2023, hvor regeringen udgav rapporten Klimaprogram 2023: »Som et rigt og velfungerende land skal Danmark gå forrest som et grønt foregangsland«. Det indbefattede blandt andet en industri, der skal udvikle og eksportere løsninger, som hele verden kan få gavn af.

I disse måneder rammer kritikken dog regeringen på grund af kreative regnestykker, som med et snuptag fjerner millioner af ton CO2, så målet om 70 procent reduktion i 2030 nu er inden for rækkevidde. Og organisationer som Dansk Industri og Dansk Erhverv har i en fælles pressemeddelelse om energieffektivitet erklæret: »Regeringens skrivebordsøvelser er ikke et grønt foregangsland værdigt.«

Det stopper ikke dér: En tidligere førsteplads på ‘Environmental Performance Index’, som det amerikanske universitet Yale årligt udgiver, er blevet vekslet til en tiendeplads efter lande som Storbritannien, Sverige og Norge. Og da direktør for livskvalitet i EU-Kommissionens miljødirektorat Veronica Manfredi i maj var i København, udtrykte hun skuffelse over udledningerne af spildevand til vores i forvejen overbelastede havmiljø.

Kritikken sætter regeringen og udmeldingen om Danmark som et teknologisk udstillingsvindue for grøn teknologi i en svær position. For eksporten og den positive, globale påvirkning er begrænset til få områder. Også det fremgår af GA24, hvor man kan læse, at næsten 60 procent af eksporten af energiteknologi består af vindmøller, og når det gælder de CO2-besparende effekter af miljøteknologier, så tegner vandsektoren sig for 67 procent af eksporten.

Samtidig står den danske energiindustri med massive udfordringer på mange af de områder, som skulle have været demonstrationsprojekter for videre eksport. Nye vindmøller på land er tørret ud, PtX-anlæg udsættes, og energiøen i Nordsøen er sandsynligvis lagt i graven.

Der er dog lyspunkter: I mere end et årti har Energistyrelsen et samarbejde med en lang række lande, blandt andet USA, Kina, Indien og Sydafrika, med det formål at dele danske erfaringer, knowhow, tekniske løsninger og lovgivningsmæssige rammer, for at landene kan opretholde økonomisk vækst og en høj elforsyningssikkerhed. I en helt ny analyse af det vietnamesiske elsystem fremhæver regeringen, at Danmark her kan bidrage med erfaringer og viden til at hjælpe Vietnam med at indfri landets mål om klimaneutralitet i 2050.

Men generelt ligger erfaringen med at lære andre lande at være grønne efterhånden langt tilbage – dengang vi afkoblede CO2-udledning fra økonomisk vækst i 90’erne og 00’erne – og det retter den grønne trepartsaftale ikke op på: Tænketanken Concito mener for eksempel, at CO2-afgiften er »skuffende lav« og slet ikke vil fremme investeringer i ny teknologi tilstrækkeligt. Den konservative politiker Anders Storgaard mener ligefrem, at »Landbruget griner hele vejen til gylletanken«.

Måske er aftalen ikke så verdenshistorisk endda – i hvert fald ikke set med grønne briller. Der er brug for langt flere og langt stærkere projekter made in Denmark frem for luftige planer og skrivebordsøvelser, hvis vi igen skal være det grønne udstillingsvindue for hele verden, som vi har lovet hinanden.",
,2024-08-23 00:00:00,Kraka: Umuligt at få tyskerne til at dække milliardunderskud på energiø,Ingeniøren,Link,"Energiministeren sparker kun dåsen lidt længere hen ad vejen ved at droppe forhandlinger med Belgien om medfinansiering og i stedet satse på Tyskland, lyder kritikken.

Energiø Nordsøen skulle oprindelig stå færdig i 2030. Så blev deadline skubbet til 2033, og nu siger energiminister Lars Aagaard (M), at øen nok tidligst kan tages i brug i 2036.

Forsinkelsen skyldes, at det ikke er lykkedes regeringen at lande en aftale med belgierne om at betale en del af det svimlende høje beløb på 210 milliarder kroner, som det koster at etablere øen. Belgiernes interesse er faldet så meget, at ministeren har set sig nødsaget til at finde en ny potentiel samarbejdspartner. Så nu har Danmark og Tyskland indledt forhandlinger, der ifølge ministeriet vil strække sig over det kommende år. 

Det siger klima-, energi- og forsyningsminister Lars Aagaard i et interview med Børsen. 

Men den udmelding er et spil for galleriet, lyder det fra Frederik Læssøe Nielsen, der er seniorøkonom i Kraka Economics. Hans vurdering er, at det bliver lige så umuligt at få tyskerne til at dække en del af det forventede milliardunderskud, som det har været at få belgierne til det. Det vender vi tilbage til. 

Som Ingeniøren skrev i foråret, gik forhandlingerne med belgierne i stå, fordi pressede leverandørkæder, stigende renter og inflation har fordyret projektet langt op over kanten af, hvad belgierne vil være med til. 

Dengang fandt Jan Bentzen, lektor i økonomi fra Aarhus Universitet, det usandsynligt, at Belgien vil sige ja til at være med til at finansiere Energiø Nordsøen. For selvom projektet allerede havde ligget flere år på tegnebrættet, havde han endnu ikke set skyggen af en ordentlig business case. Energistyrelsen skønnede, at det vil medføre et underskud på 50 mia. kroner at bygge øen.

EU-finansiering den store joker
Så længe man ser rent strukturelt på tingene, så er det ikke usandsynligt, at Tyskland kunne være interesseret i at indgå en sådan aftale, lyder vurderingen fra Nicolai Bech Kofoed, der er senioranalytiker ved tænketanken Concitos EU-program for energipolitik. Han bemærker, at Tyskland har et meget større energiforbrug end areal til at producere selv.

Så på den måde er der ret meget ræson i, at Danmark bruger sin vind til at hjælpe Tyskland med at gennemføre sin grønne omstilling væk fra olie og gas.

»Om der så er politisk vilje til at finde finansieringen, er mere tvivlsomt. Her er den store joker, hvor meget støtte energiøen kan få fra EU,« siger Nicolai Bech Kofoed og tilføjer, at det spørgsmål tidligst kan blive besvaret næste år, hvor der forhandles et nyt EU-budget, der ventes endeligt vedtaget i 2026.

Forhandlingerne med Tyskland starter ikke helt fra bunden. I et notat, som ministeriet sendte til Folketingets Finansudvalg 1. marts – og som ligeledes blev omtalt i Ingeniøren i foråret – fremgår det, at regeringen tidligere har haft dialoger i gang med bl.a. Tyskland. Men det er altså kun dialoger, ikke egentlige forhandlinger. 

Vil formalisere løse drøftelser
Nicolai Bech Kofoed ved ikke, hvor langt parterne er kommet i forhandlingerne. Men de er næppe kommet længere end til at forsøge at formalisere de løse drøftelser, parterne hidtil har haft om alt fra, hvordan energiøens elektricitet konkret kan være med til at accelerere den grønne omstilling i Tyskland eller blive kanaliseret over i power-to-x.

Men hvis Danmark skønner, at det er mere sandsynligt at lande en aftale med Tyskland, hvorfor gør de det så ikke bare her og nu – hvorfor skal det tage så lang tid?

»Jeg tror, det handler om usikkerhed om, hvorvidt man kan få EU-midler. Det handler om at få dækket gabet op til rentabilitet, så skatteborgerne ikke skal betale unødigt meget,« siger Nicolai Bech Kofoed.

Men den usikkerhed var også medvirkende til, at forhandlingerne strandede med Belgien lyder det fra Frederik Læssøe Nielsen, der er seniorøkonom i Kraka Economics. Set fra hans stol kommer Danmark næppe til at vinde noget ved at skifte sin forhandlingspartner. Det er mere et spil for galleriet, lyder vurderingen.

Han har svært ved at se, hvad Tyskland skulle få ud af at dække et stort hul i business casen for endnu fiktiv energiø, når de har bevist, at de kan tjene stort på at udstikke arealer til radiale vindmølleparker langs landets egne kyster. I forbindelse med et tysk havvindsudbud på sammenlagt 7 GW har TotalEnergies budt den tyske stat hele 15,4 mia. kr. for retten til at opstille 1 GW havvind lige vest for Energiø Bornholm.

»Man kan jo spekulere i, om politikerne bare prøver at købe sig tid, og at de ikke har politisk kapital til at lægge det projekt endegyldigt i graven,« siger Frederik Læssøe Nielsen. 

Han tror ikke på, at de to lande kommer til at blive enige om en aftale, der ikke giver minus på bundlinjen for danskerne. Det vil blive ved med at være en underskudsforretning, siger han.

»Så spørgsmålet er, hvorfor de ikke lægger projektet i graven i stedet for at lave et tiltag, der har samme effekt som at sparke en tom dåse lidt ned ad vejen,« siger han. 

Udbud trods milliardunderskud
Frederik Læssøe Nielsen og hans kolleger har lige udgivet en rapport, der viser, at situationen ikke er meget bedre for Energiø Bornholm, der efter planen skal opsamle el fra havvindparker nær solskinsøen fra omkring 2033.


Her vurderer Energistyrelsen, at projektet kræver 31,5 mia. kroner i statsstøtte, hvoraf politikerne dog kun vil dække de 17,6 mia. kroner. De vil ikke dække de 14 mia. kroner, som styrelsen forventer, at det vil kræve i statsstøtte at anlægge vindmøllerne. 

»I rapporten kritiserer vi skarpt den hidtidige proces og den, som vi ser ind i. Det gælder ikke mindst, at embedsværket allerede har sat et udbud af projektet i gang for Energiø Bornholm, på trods af at egne embedsmænd jo ikke tror på, at projektet kan realiseres med de afsatte midler,« siger Frederik Læssøe Nielsen.

Problemet med den model er, at politikerne først får et klart billede af, om projektet er realiserbart, efter at det sidste deludbud er afsluttet. Det er først her, at man finder ud af, om projektet overskrider det afsatte statsstøtteloft.

»Det tvinger politikerne til løbende at indgå kontrakter med nogle private virksomheder om at udføre opgaverne, selvom det endnu er usikkert, om det kommer til at ske. Og de kontrakter er naturligvis ikke gratis at rive over igen,« siger han.

»Så vores kritik af den fremadrettede proces er i virkeligheden også, at politikerne har sat os op til at fejle med meget stor sandsynlighed, og de har sluppet tøjlerne og lader det her udspille sig i sådan en eller anden katastrofe i slowmotion.«",
,2024-08-23 00:00:00,Havne udvides uden fakta om miljøpåvirkning: »Det er meget ærgerligt«,Ingeniøren,Link,"De danske havne bliver større og større, men de mange havneudvidelsers reelle miljøpåvirkning står i det uvisse. Løsningen findes allerede, påpeger forsker.

Hele vejen rundt langs de danske kyster er de danske havne i en rivende udvikling. PtX-eventyr, CO2-fangst og importforøgelse kræver større havne. Men når der bygges havne i Danmark, så er det ofte med mangelfuld belysning af konsekvenserne.

Manglende belysning af miljøskader som følge af klapning og påvirkning af muslingeopdræt var nogle af de punkter i miljøvurderingen af havneudvidelsen i Aarhus, som fik projektet til at støde på grund, da Planklagenævnet i maj satte en tyk streg under nødvendigheden af en grundigere miljøvurdering, da nævnet forkastede Aarhus Kommunes lokalplan og dermed bremsede den store udvidelse af Aarhus Havn.

Kommunen endte nemlig med at blive sin egen banemand, da det netop var en utilstrækkelig miljøvurdering, som i sidste ende fik Planklagenævnet til at trække stikket på projektet. 

Projektet blev efterfølgende droppet. Men de sammenkrøllede arkitekttegninger og lokalplanen i papirkurven på rådhuset i Aarhus står ikke alene som vidnesbyrd om omfattende miljøpåvirkninger ved en havneudvidelse.

Ifølge en række forskere, som EcoTech har talt med, er den fejlbarlige miljøvurdering af Aarhus Havn kun én i rækken af skødesløse miljøvurderinger af havneprojekter.

Det er nemlig ikke kun Smilets By, der har drømt om at få en ny, større havnefront. Tag bare udvidelsen af havnen i den nordsjællandske kystby Hornbæk, som tidligere er blevet beskrevet i EcoTech. Her bliver konsekvenserne for det lokale dyreliv tydelige. For selvom miljøvurderingen siger, at anlægsarbejdet og den øgede bådtrafik samt støjen herfra, ikke kommer til at få nogen betydning for det Bilag IV-beskyttede marsvin, så fortæller kritikerne en anden historie.

Og de bakkes op af forskere, som mener, at det kommer til at få en stor negativ betydning for den lokale bestand af marsvin. I forvejen slås livet under overfladen i de danske farvande med iltsvind, fødemangel og at ende som bifangst hos fiskeriet. På den måde blive havneudvidelser endnu en voldsom presfaktor.

Til den liste kan man også tilføje Odense Havn, hvor naturhensyn ligesom i de to andre eksempler kan blive en sten i skoen. I Kerteminde Kommune tæt på Odense har man netop genoptaget planlægningsprocessen, til trods for de mange ubesvarede miljøspørgsmål.

Udvider man listen til aktive havneudvidelsesprojekter i det hele taget, bliver den pludselig lang. Dansk Industri vurderede i 2017, at Danmark i perioden mellem 2015 og 2020 ville få cirka fem millioner m2 nyt havneareal. 

Det store power-to-x eventyr i Nordsøen skal forankres i Esbjerg, som skal rustes til det. Helt oppe nordpå ad samme kyst skal Hirtshals Havn udvides markant til at kunne udfylde rollen som hotspot for udskibning af CO2 til lagring under havets overflade. 

Og flere af de øvrige traditionelle havnebyer, som Fredericia, Vordingborg og Frederikshavn, har ligeledes fået projekter godkendt af Trafikstyrelsen. 

En af kritikerne er Jesper Andersen, forskningschef ved Norsk institut for vandforskning i Oslo, Niva. Han ser Aarhus Havn som et eksempel på en tendens i de de rådgivende ingeniørers beregninger, hvor der ikke tages højde for, hvordan flere forskellige miljøfaktorer påvirker hinanden – også kaldet de kumulative effekter.

»Hvis man lavede data og værktøjsbaserede VVM’er på samlede effekter, hvor man ser på klapning og råstofindvinding, eller hvad der ellers er af påvirkninger, ville man få nogle helt andre konklusioner og effekter ville være meget, meget større,« siger han.

Til trods for de mange, meget store, planlagte havneudvidelser, ved man reelt meget lidt om miljøeffekten af projekterne, påpeger Jon C. Svendsen, der er seniorforsker ved DTU Aqua.

»Når man laver en undersøgelse af, hvad en havn måske kommer til at få af biologiske effekter, er det relativt simple undersøgelser. I Danmark dokumenterer man meget sjældent langtidseffekter af havneudvidelser. Man overser de biologiske effekter, der formodentlig indtræder i årene efter en havneudvidelse eller anlæggelse, for eksempel i forhold til fiskene i havet,« siger han.

Havet spiller hovedrollen i romersk tragedie
Trods det manglende videngrundlag står det fast, at de danske farvande er pressede. Havneudvidelser er ganske vist ikke den største presfaktor – men én af mange. 

Tager man næringsstoffer, miljøfarlige stoffer, fiskeri, anlæg, sejlads, råstofindvinding plus nye presfaktorer som mikroplastik, ikke-hjemmehørende arter og støj og lægger det sammen med klimaforandringerne, tegner der sig et rigtig dårligt billede for havets tilstand.

På engelsk hedder det death by a thousand cuts (oversat: død af tusind knivstik) og henviser blandt andet til Julius Cæsars død, hvor senatorerne skiftedes til at stikke Cæsar i ryggen. 

Ligesom en enkelt senator ikke kunne drages til ansvar for kejserens mord, så gør havneudvidelser det heller ikke. Men de har stadig blod på hænderne:

»Der sker fuldstændig det samme med de danske farvande. Der er så mange, der giver det slag og prygl. De danske farvande får det dårligere og dårligere. Så kan selv en lille vindmøllepark og en lille havneudvidelse trække tilstanden i en negativ retning,« konstaterer Jesper Andersen, som har været med til at undersøge presfaktorerne i de danske farvande. Og det ser ikke ud til, at blødningen stopper foreløbigt:

Alle indikatorerne viser, at natur og miljøforhold i 2030 og 2050 vil have det dårligere end i 2020.

Ifølge Jesper Andersen skyldes det blandt andet utilstrækkelig brug af data og værktøjsbaserede metoder i miljøvurderingsrapporterne af havneudvidelser. Det skjuler de samlede miljøeffekter af anlæggene.

Man ved heller ikke præcist, hvilke – og hvor mange – knive de mange havneudvidelser presser ind i ryggen på kejseren. Jon C. Svendsen påpeger nemlig, at der mangler videnskabelige undersøgelser af biodiversiteten i og omkring havne før og efter havneudvidelser eller nyanlagte havne i Danmark.

»Det er en mulig effekt, vi har en ret dårlig forståelse af,« siger han.

I stedet foreslår han, at man bør lave flere grundige og langvarige efterundersøgelser af havneudvidelser eller havneanlæg og gennemgå resultaterne af de miljømæssige påvirkninger videnskabeligt.

»Man skal ikke gøre det et halvt år efter, for der er koloniseringen af havnevægge og andet ikke færdig. Man kan gætte sig frem med den eksisterende viden, men indtil det er dokumenteret i den virkelig verden, er det kun gætteri,« siger han.

‘Dansk stil’
Når der skal udarbejdes en miljøvurderingsrapport for eksempelvis havneudvidelser, er de kumulative effekter alt for ofte skrevet i ‘dansk stil’, som man kender fra skoletiden, forklarer Jesper Andersen. De rådgivende ingeniører bruger for mange ord og beskrivelser, men for få tal og udregninger.

Når der udarbejdes miljøvurderinger, benyttes der ikke i tilstrækkelig grad data og værktøjer for at belyse, hvordan eksempelvis støj, råstofindvinding og øget trafik påvirker hinanden nu og i flere år i fremtiden – også kaldet de kumulative effekter – påpeger han. 

»Man har reelt ikke i nogen af de her projekter vurderet de kumulative eller samlede effekter. Det er meget ærgerligt, for vi har supergode data og de rigtige værktøjer til at kunne lave beregningerne,« siger han.

»At man så laver en enkelt havneudvidelse eller kunstig ø et sted, går nok i det store billede. Men hvis du tager summen af havneudvidelser, broforbindelser, energiøer og vindparker og lignende, er det en kæmpestor påvirkning, der kommer oven i det skidt, primært fra et stort arealkrævende erhverv, vi allerede har,« siger Jesper Andersen med henvisning til landbrugets presfaktor.

Mange af de værktøjer og data, som de rådgivende ingeniører kunne anvende, ligger allerede offentligt tilgængeligt i eksempelvis forskningsprojektet Økomar, som Jesper Andersen selv er medforfatter på.

Ved at anvende værktøjsbaserede udregninger til de kumulative effekter ville det ifølge Jesper Andersen også være muligt at udregne den nødvendige størrelse på naturgenopretning eller erstatningsnatur for den skadede natur under anlægget. Sådanne udregninger ville kunne laves ud fra et halvt til helt år, mener han.

Aben bor hos myndighederne
Foreningen af Rådgivende Ingeniører (FRI) har ikke ønsket at stille op til interview. 

»I FRI har vi ikke noget at gøre med, hvilke specifikke data eller metoder vores medlemsvirksomheder benytter sig af i arbejdet med VVM’er. Det er op til virksomhederne selv,« skriver foreningen i et svar.

Samtidig henviser foreningen til et debatindlæg i Sjællandske Nyheder fra sidste år, hvor direktøren for foreningen forsvarer kvaliteten af miljøvurderinger i eksempelvis anlægget af Lynetteholmen. 

Direktøren Henrik Garver henviser i indlægget til, at der selvfølgelig vil være konsekvenser, der ikke kan udelukkes, og at man altid kan opstille ‘worst-case-scenarier’. 

Men i sidste ende er det myndighederne, der skal vurdere og godkende, om miljøvurderingen er i orden.

Den rådgivende Ingeniørvirksomhed DHI, som laver miljøvurderinger, ser muligheder for, at miljøundersøgelser i fremtiden kunne styrkes ved havinfrastrukturprojekter, hvis udbudskriterierne ændres, skriver de til Ingeniøren/EcoTech.

»Vi har forestået flere undersøgelser af kumulative miljøeffekter i blandt andet Tyskland og USA og begynder også at se en stigende efterspørgsel blandt vores danske kunder. Der er ingen tvivl om, at miljøundersøgelser ved danske havinfrastrukturprojekter i nogle tilfælde også kunne styrkes yderligere med dataunderstøttet belysning af de kumulative effekter. Det kræver dog, at udbudskriterierne ikke kun går på prisen,« udtaler Nicholas Grunnet, vicepræsident i forretningsenheden Marine & Coastal – Nordic & Central Europe i DHI i et skriftligt svar.

Hvordan kommer der liv i havnen?
Jon C. Svendsen deltager sammen med andre forskere i et EU-finansieret projekt, der skal bringe biodiversiteten tilbage i havnevandet. Det skal ske ved simpel optimering af spunsvæggene, men for at forstå vigtigheden af spunsvæggene, er det vigtigt at forstå forskellige fiskearters livscyklus.

Hos mange fiskearter har de helt små fisk behov for steder at skjule sig. Ideelle skjulesteder for en del fiskearter er muslingerev, stenrev og ålegræs i lavvandede områder ud til 3-4 meter. 

Men både ålegræs og muslingerev er i tilbagegang mange steder. 

Tilsvarende har stenfiskere fjernet millioner af kampesten – og dermed stenrev – fra danske havområder i mindst 100-200 år. Når man kobler det sammen med et havneområde, er der ikke meget lavvande tilbage, da fisken på et tidspunkt rammer en havnevæg på en vanddybde omkring 3-4 meter.

»Det betyder, at der oftest alt andet lige er tab af levesteder, når man anlægger en havn,« forklarer Jon C. Svendsen.

Ideen med projektet er at finde en udformning og materiale på spunsvæggene, der er mere til gavn for biodiversiteten end de nuværende betonklodser. Forhåbningen er, at det bliver nemmere for organismer at bosætte sig på de særlige spunsvægge og dermed være til gavn for fisk og krabber.

De foreløbige resultater, tyder på, at der er en tendens ved typen ‘mangrove seawall’ sammenlignet med traditionelle spunsvæg. 

»Det er et relativt godt resultat, fordi det tyder på, at der er muligheder for at gøre noget. Det tyder på, at selve udformningen af havnevæggen spiller en rolle,« siger Jon Svendsen og pointerer, at der dog er tale om foreløbige resultater. ",
,2024-10-24 00:00:00,Synspunkt: Tidligere gasdirektør i Energinet: Brintkrise og udskudt grøn energi – er vi modige nok?,"Ingeniøren, Torben Brabo, President, Gas Infrastructure Europe",Link,"Klimakrisen har presset os i mere end ti år. Inden da var den politiske fokus på forsyningssikkerhed og markeder. Situationen i dag – med tre samtidige kriser – kræver at de politiske dimensioner samtænkes mere. Men er vi modige nok?

Vi er på vej med fremtidens energisystem – mindre samlet energiforbrug – mere VE – mere el; men også fuldstændig omstilling af varme- og transportsektorerne; og den samlede industri.

Hvad skal vi gøre? Vi har ikke alle svarene? Men hvordan har vi egentlig bygget det energisystem vi har i dag? Hvad gør andre lande?

De seneste ugers kritiske udmeldinger om forsinket brintrør i Danmark, blå brint aflyst fra Norge, big majors (olieselskaberne) har fået fornyet lyst til fossile brændsler og skyder investeringerne i VE, generelt er der manglende investeringer i VE og eFuels – vi kommer bagud, og Kommissionen rejser tydeligt ønske om mere fokus på betalbarhed for den konkurrenceudsatte industri, osv. osv. Alt dette fik mig til at tænke tilbage … 

Siden oliekriserne i 1970-80erne har vi i Danmark i) haft ""rammer"" og ""værktøjer"" og ""aktører"" (udsprunget fra lovgivning), ii) der samlet skabte den fornødne teknologi/infrastruktur sikkerhed og stabilitet; iii) så finansiering kunne findes; iv) så produktionen af energi skete/ændredes, og v) forbrugere (nok) valgte de nye løsninger, der gav lave betalbare enhedspriser. Dette har givet os en stabil udviklingsramme de sidste 40 år. 

Selvfølgelig var der bump på vejen, men lad os lige se på hvad vi egentlig gjorde:

Fra 1975-1985, Danmark:

Vi skabte Energistyrelsen (lovgivning om energiplaner, handlingsplaner)
Vi skabte private DUC med AP Møller til at producere (sammen med globale amerikanske medejere)
Vi skabte statslige DONG (nu Ørsted) der byggede infrastrukturen fra platformene i Nordsøen frem til kommune- og landegrænser (sørør, transmission og lagre)
Vi skabte fem kommunale distributions- netselskaber (og gav dem en økonomisk ramme, der sikrede dem)
Vi lavede kommunale varmeplaner, med samfundsanalyse for hvilke forbrugere der skal have fjernvarme og gas; og hvem der ikke skulle
Vi sikrede tilslutningspligt, så kommuner kunne tvinge industri/borgere til nye varmekilder indenfor 7 år
Vi lavede flere subsidier og støtte systemer
Vi lykkedes!

Der var nok ikke nogen der havde det samlede overblik, men det var mange fornuftige tiltag; der alle arbejdede i den samme gode retning, og som støttede hinanden. Statens indtjening har været 400-575 mia. DKK i 1980-2020 for ""eventyret i Nordøsen"". Det kan vi gøre igen. Men er vi modige nok?

Personligt mener jeg at vi gør nok, eller det vi gør har ikke den ønskede effekt. Min sekundære pointe er, at vi ikke kan konkludere, at vi ikke gør nok. I hvert fald ikke konkludere pt., da det på mig virker det som om, at der er værktøjer, tiltag, samarbejder, politiske overbygninger, mv., som vi endnu ikke har kigget på. 

Så det er for tidligt til at sige ""stop"".

I denne uge har Tyskland netop godkendt deres brint kernenet (Hydrogen Backbone eller Wasserstoff Kern Netz). For de fleste lande og selskaber i EU betyder det at man nu kan læne sig op ad den tyske udvikling. 

Hvis man skulle overveje tiltag, der i lighed med de ”gamle” politiske rammer, men udtænkt i nutiden, så kunne det være:

Mellemstatslige aftaler mellem Danmark og naboer, der sikrer overblik på (store dele af) værdikæden (og risikodeling) på tværs af landegrænser. Sikrer at danske (grønne) molekyler har en betalende aftager;
at Danmark søger/sikrer samtidighed i disse beslutninger på tværs af landegrænser; det er ikke prøvet i denne skala før, men skulle der være et tidspunkt, så er det nu; 
staten deltager mere aktivt med enten infrastruktur (som DONG i 1980) eller medejerskab (som Nordsøfonden 2005) eller forventet medejerskab i Energiø (2021); 
parallelt med afklaring omkring hvor og hvordan brint/efuels kan/skal bruges? a) ville det være fornuftigt at definere geografiske områder hvor naturgas skal vige for elektrificering, og måske modsat i andre områder hvor biogas går til industrien giver et logisk udgangspunkt for at fortsætte med gas til husholdninger, b) indtænke hvor gas eller brint kan bruges til spidslast elproduktion, eller produktion af fly- eller skibsbrændstoffer; 
infrastrukturen kan genbruges, så der er en større logistisk øvelse i at forandre energisystemet samtidig med at Nordsø naturgas (fra DK eller N) produceres og sælges, OG biogasmængderne øges ind på nettet OG brint overtager en del af infrastrukturen OG CO2 indtænkes hvis fornuftigt OG man konverterer og sikrer lagerkapacitet. Det er de samme overvejelser som de andre Nordvesteuropæiske lande sidder med. 
Måske skulle vi konkret samarbejde med dem, Esbjerg- / Ostende-landene (landene med det store Nordsø vindpotentiale), da vi jo er i samme båd som dem. På tilsvarende vis er der ”relevante regioner” andre steder i EU.
Man kunne også udvide de regionale energiinfrastrukturplaner fra el og gas (og brint) til at være samlede energiplaner for alle energibærerne (i en plan); eller man kunne tage North Sea Wind Power Hub (Holland og Danmark med Energinet i dag) og udvide med andre lande. 
Der er ikke en ""silverbulet"" løsning eller kun én vej frem. På alle vores muligheder og beslutninger er der flere valg. Lad mig give et par yderligere eksempler hvor jeg fokuserer på statens rolle: 

A) Staten som den centrale dominerende aktør (minder om det vi gjorde i 1970-80erne) men er også den rolle som mange østeuropæiske lande har givet staten de senere år i forhold til energiforsyning (køb af energi) eller sikring af ny/udvidet infrastruktur (bygning af LNG/FSRU) eller regulering (hvor maksimale priser er introduceret). Også i Tyskland. Denne model er ikke holdbar i længden - for en hel sektor - der er også for mange kommercielle aktører, der han pengene og kompetencerne - de skal aktiveres – måske gennem privat-offentlige partnerskaber. 

E) I den anden ende af skalaen, kan man forestille sig at staten ingen rolle tager (i et land) men alene følger EU lovgivning og markederne med naboer, med deres mange kommercielle aktører. Der vil opstå kriser, og problemer vil komme, der får priserne på ydelser til at stige, forbruget vil falde, der giver incitament til at investere, der samlet sikrer et større udbud, og vups over tid forsvinder krisen/problemerne. Denne model vurderes af de fleste at tage for lang tid; og med klimakrisen har vi ikke så meget tid at give af. Vi har også et politisk apparat i EU der efter Covid, energikriser og krig i Ukraine har udviklet en disciplin hvor man reagerer meget hurtigere end tidligere på problemer. Det ses også i USA (først med støtten til fossil olie/gas (2021) og bagefter den grønne IRA (2022)). 

De to modeller A og E er ekstremer, så sandheden ligger nok imellem disse. Hvordan kan vi lave et design og regulering, der samlet giver os (i regionen) den bedste værdiskabelse?

Ligesom i 1990'erne, hvor vi gik foran med det nordiske elmarked, og som vi gjorde i 2000'erne og var blandt de ledende (nordvesteuropæiske) markeder for gas (model C), kan vi måske i 2025-2035 tage førertrøjen igen med de nordvesteuropæiske naboer og skabe rammerne for et samtænkt regionalt energisystem. 

Hvor flere brændsler og energibærere opfattes parallelt, teknologineutralt, hvor de aflaster og komplimenterer hinanden, sikrer skala-vækst og lave enhedsomkostninger for såvel energi som for infrastrukturen og lagring. Men at den statslige involvering gentænkes (både akademisk, men også) på tværs af landegrænser. 

Statens rolle skal doseres lige nok til, at risici falder, så private aktører investerer. Begrundet med at dagens transformative udfordringer er større end det enkelte land kan klare. Dog med mindre undtagelser, selvfølgelig kan Tyskland tage nationale skridt, der siden har en regional eller Europæisk effekt. 

Personligt mener jeg at man skal vurdere og analysere en del, bredt, så man har et overordnet indtryk af den forandring man vil have – effekterne af de tiltag man går efter - forventede risici og fordele. 

En del af debatten i dag i Danmark er langt mere konkret, hvor man argumenterer for/imod 'vind' eller 'energi-ø' eller 'brintrør'. Eller »hvilke nye forbrugere skal aftage brinten?«. Man mister overblik og sammenhænge. 

Pointen er at alle delene hænger sammen; og løsningerne skaber mest værdi jo mere integrerede de er. Det er komplekst. 

Vi kunne bede kloge mennesker hjælpe til. Måske CSEI (hos CBS/Danmark) eller FSR (i Italien) er netop dannet med henblik på analyse og vejledning af de 'store' spørgsmål som vore samfund skal have løst. Andre ideer?",
,2024-11-07 00:00:00,"Energinet har brugt 1,5 mia. kroner på energiøer",Ingeniøren,Link,"På trods af advarsler om projekterne levedygtighed, er der allerede brugt 1.494 mio. kroner til forundersøgelser og anlægsprojekter.

Energinet har i perioden fra 2020 til 1. oktober 2024 afholdt omkostninger til Energiøerne og tværgående aktiviteter på i alt 1.494 mio. kroner. Det inkluderer 623 mio. kroner til Energiø Nordsøen og 695 mio. kroner til Energiø Bornholm.

Tallene fremgår at et svar fra Lars Aagaard (M), som er Klima-, Energi- og Forsyningsminister, til konservatives energiordfører Dina Raabjerg. 

Det er på trods af, at flere eksperter har advaret om økonomien i projekterne. Tidligere har tænketanken Kraka i Ingeniøren advaret om, at det bliver umuligt at få dækket en del af et forventet milliardunderskud ved Energiø Nordsøen. Også lektor i økonomi Jan Bentzen fra Aarhus Universitet har tidligere udtalt, at det ser svært ud med realiseringen af øerne.

De foreløbige udgifter fordeler sig som forundersøgelser for begge energiøer, samt anlægsprojektet for Energiø Bornholm på samlet 1.211 mio. kroner, oplyser ministeren. Hertil kommer modningsomkostninger for Energiø Bornholm og Energiø Nordsøen på i alt 107 mio. kroner, og omkostninger til tværgående aktiviteter på 176 mio. kroner. Omkostningerne er finansieret via elforbrugstarifferne.

Tallet for Energiø Bornholm overrasker ikke Hanne Storm Edlefsen, som er direktør for megaprojekter i Energinet.

»Beløbet er som forventet. Det er det største projekt af sin slags i Danmark, så derfor er tallene også ret store. Men det er jo også et projekt, der giver værdi rigtig længe og har en lang levetid,« udtaler hun til DR.",
,2024-11-08 00:00:00,Økonomien vakler under milliardprojekt: Kappet forbindelse til Sjælland skal redde Energiø Bornholm,Ingeniøren,Link,"Regeringen overvejer nye løsninger for Energiø Bornholm i lyset af stigende omkostninger og tvivlsom økonomi. Scenarier uden kabel til Sjælland eller med ekstra forbindelser til Tyskland og Polen er på bordet, og projektets fremtid balancerer på en knivsæg.

Afgørelsens time nærmer sig med hastige skridt for Energiø Bornholm, der skal høste el fra havvindmøller i Østersøen og distribuere det til Danmark og Tyskland. Økonomien vakler alvorligt under det milliarddyre projekt, og inden 5. december skal regeringen tage stilling til, om hele foretagendet skal leve eller dø. 

Ellers kan det statslige energiselskab Energinet ikke nå at give byderne på øens el-infrastruktur svar på, om projektet bliver til noget før udgangen af januar. 

Klima-, Energi- og Forsyningsministeriet og Energistyrelsen har derfor lige nu travlt med at regne på, om projektet kan betale sig.

Det er fjerde gang, at økonomerne regner på økonomien, og seneste forsøg mundede ud i et dundrende underskud på 31,5 milliarder kroner. Da forligskredsen kun er villig til at støtte projektet med 17,6 milliarder kroner til kablet til Sjælland, mangler der stadig 14 milliarder kroner til at få det til at gå i nul.

De nye beregninger sker bag lukkede døre, men kilder tæt på forløbet fortæller Ingeniøren, at embedsværket stadig har svært ved at få samfundets gevinster og omkostninger til at gå op. Det gør det sandsynligt, at regeringen vælger at droppe projektet. Derfor arbejder økonomerne også på at opfinde alternative koncepter til energiøen.

Andre scenarier i spil
Ét af scenarierne går ud på at bygge Energiø Bornholm uden det voldsomt dyre kabel til Sjælland. Men da kablet løser problemet med det underforsynede Sjælland, har ministeriet svært ved at gå med det. Scenariet skulle derfor lægge derfor op til at skubbe kablet til en senere etape. 

Et andet scenarie handler om at redde økonomien ved også at forbinde øen til andre lande som fx Polen, der godt nok tidligere har sagt nej til sådan en løsning, men som nu kunne være venligere stemt.

En svensk forbindelse har efter sigende også været på tale - men den har svenskerne svært ved at se idéen med, eftersom de har lavere elpriser end danskerne. De takkede for nylig nej tak til at få anlagt et direkte elkabel til Tyskland, hvis elpriser ligger mellem de danske og de svenske.

Jagten på alternativer falder i god jord hos konsulentfirmaet Kraka Economics, der hele tiden har været stærkt kritisk overfor energiøen lige siden den blev nævnt første gang i 2020.

»Projektet i den nuværende form er alt for dyrt i forhold til gevinsterne. Det er også det, den samfundsøkonomiske analyse viser, og som vismændene har sagt. Derfor er det fornuftigt at afsøge andre muligheder og at genberegne projektets økonomi under de nye forudsætninger, så man finder ud af, om det giver mening at nøjes med kablet til Tyskland,« siger Frederik Læssøe Nielsen, der er seniorøkonom ved Kraka Economics.

Han opfordrer regeringen til at bruge ventetiden på at sætte projektet på pause. Det gælder også de igangværende udbud, som for hver dag, der går, gør det dyrere at droppe projektet, fordi myndighederne har indgået kontrakter med private virksomheder, der har krav på kompensation, hvis projektet ender med at blive lukket ned.

Dropper regeringen kablet til Sjælland, skal den dog være opmærksom på, at energiøen bliver et rent eksportprojekt, siger han. For så producerer øen kun el til Europa. Og så forsvinder argumentet for at poste dansk statsstøtte i projektet. En sådan løsning vil gøre det endnu vigtigere at køre projektet på markedsvilkår, så danskerne ikke skal betale for tyskernes grønne omstilling, understreger Frederik Læssøe Nielsen.

»Selv om man slipper af med et kabel, så skal man måske bygge et andet eller gøre kablet til Tyskland større. Og hertil er det ikke oplagt at bruge danske støttekroner, da de udelukkende forsyner nabolande med strøm,« siger han.

Sjælland mangler strøm
Det at lave beregningerne er langt fra en rutineopgave, da der er sket meget siden ministerium og styrelse sidst så på sagen. F.eks. ser Sjælland ud til at blive mere trængt på sin elforsyning end ventet. Planen var ganske vist at dække Sjælland ind med strøm fra havvind i de indre farvande, men da det ser ud til at være meget lidt interesse for de områder i det igangværende 6 GW store udbud af havvind, så risikerer Sjælland at komme til at mangle strøm. 

Da kablet fra Jylland hen over Storebælt ikke kan levere mere strøm end det allerede gør, og el-importen fra Sverige desuden sygner mere og mere hen, så har Energiø Bornholm pludselig potentiale til at blive en redningsplanke.

Dertil kommer, at voksende behov for strøm fra Polen og Tyskland, der stadig har meget at skulle elektrificere, og hvor tyskerne tilmed har fået sværere ved at forsyne sig selv efter at have lukket et stort antal kraftværker.

Men hvor vurderingerne af gevinsterne er baseret på antagelser, så er det helt sikkert, at både Energinet og de private bydere lige om lidt har brug for rigtigt mange milliarder kroner for at kunne realisere projektet.

Vreden ulmer i Berlin
At droppe projektet bliver dog også umådeligt svært, vurderer Finn Lauritzen, der er  cheføkonom ved Erhvervslivets Tænketank (ET), tidligere Axcelfuture. Som han ser det, er den danske regering presset af sin aftale med tyskerne om at kunne tappe strøm fra øen - mod at finansiere og bygge noget af den.

»Regeringen har ikke rigtigt fået forklaret tyskerne, hvor mange danskere, der egentlig er skeptiske overfor Energiø Bornholm. Derfor er tyskerne i god tro gået i gang med at forberede kabler og alt muligt andet,« siger Finn Lauritzen og fortsætter:

»Da kabler og udstyr allerede er i støbeskeen, kan tyskernes vrede godt blive til at tage og føle på, hvis danskerne ender med at lukke projektet ned. Her bærer relationen til den danske regering allerede præg af, at Danmark ikke holdt, hvad den lovede i forhold til at etablere et brintrør til Tyskland.«

Radial havvind koster en brøkdel
Står det til Erhvervslivets Tænketank (ET), så bør regeringen helt droppe projektet.

»Vores synspunkt er, at skatteyderne ikke skal hælde så mange penge i det. Det giver ikke nogen mening, uanset hvad Energinet er kommet til at love tyskerne. For de samme penge kunne man komme meget længere ved at anlægge radial havvind andre steder, som fx ved Hesselø og Kriegers Flak,« siger Finn Lauritzen, der skønner, at de to vindmølleparker vil kunne bygges for blot 2-3 milliarder kroner.

»Når det er sagt, så kan regeringen godt forsøge at lægge hovedet i blød for at se, om det kan lade sig gøre at finde et alternativt koncept, der ikke koster kassen - af hensyn til den europæiske solidaritet i forhold til at lykkes med den grønne omstilling.«",
