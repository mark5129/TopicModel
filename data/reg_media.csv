Date,Title,Outlet,Content
2009-11-03 00:00:00,"Tak til politikkerne, fordi I har taget ansvaret på jer: Det gamle gode liv på Bornholm",Bornholms Tidende,"Jeg er og vil altid være bornholmer, men har i 25 år boet ovre. Lige nu på en anden lille alternativ energi-ø, nemlig Samsø. Ét af dagens højdepunkter er indtagning af Bornholms Tidende sammen med dagens nyheder på TV2/ Bornholm via nettet.

Min mand og jeg regner med at bosætte os på Bornholm inden for en overskuelig årrække. Derfor følger jeg selvfølgelig også med i den verserende debat om øens plejehjem og har fået lyst til at give mit besyv med. Jeg vil hermed også opfordre andre yngre bornholmere til at gøre det samme. Hvis vi ikke dør inden, bliver vi og vores aner jo alle sammen gamle og får brug for mere hjælp og et passende sted at opholde os, uanset hvordan vi har det til dén tid.

Tak til politikkerne, fordi I har taget ansvaret på jer for at tage de vigtige beslutninger for os alle og dermed tør udsætte jer selv for lidt af hvert. Jeg håber, at I ikke stirrer jer blinde på økonomi og beliggenhed, men også vover at medtage følgende betragtninger: Hvad giver dit eget liv indhold, hvad gør dig godt, hvad giver dig glæde i hverdagen? Og prøv så lige at sætte svarene ind i en plejehjemskontekst! Jeg tror, at den åbne, ærlige udveksling af personlige forestillinger om, hvad man selv kunne tænke sig som gammel - eventuelt svag og senil - kan være en måde at finde en god løsning i fællesskab på tværs af politiske skel.

Betænk også den synergieffekt, som kan opstå, når alle borgere inddrages i og bidrager til at finde en løsning! For eksempel min mor på 75, som har arbejdet mange år som sygeplejerske i plejehjemssektoren på Bornholm.

Da jeg spurgte hende, hvad hun ville sætte højest som beboer på et plejehjem, var en del af hendes svar: » Hvad skal man med fine te-køkkener, som de gamle alligevel ikke kan bruge, og som bare bliver til fare for den demente. Nej, dét, som man har brug for, er omsorg, omsorg, omsorg Man kan som politiker og arkitekt umuligt være inde i alt, så husk lige at spørge dem, der hjælper brugerne, heriblandt de pårørende og plejepersonalet « ! Hjemblindhed findes ikke kun blandt politikere, embedsmænd og arkitekter, men også blandt fagfolk i plejehjemssektoren og blandt alle os andre.

Derfor skal man blive ved med at undersøge, hvad andre har gjort og bruge det til at udvikle noget nyt og bedre hos sig selv.

Det koster ikke nødvendigvis mere i det lange løb at tænke alternativt. Med modet til at satse på de såkaldt » bløde værdier « nu kunne Bornholm måske i fremtiden gå hen og generere knowhow vedrørende ældrepleje, som ligefrem vil kunne eksporteres og dermed også trække » plejehjemsturister « og mere kapital til øen! For øvrigt er LAG-midlerne vel ikke kun forbeholdt de yngres helse på Bornholm? Hvad med at ansætte en ældreambassadør? Og hvad med at bruge landdistriktsmidler til at lancere et supermoderne energi-rigtigt center, der vel at mærke er i en inspirerende byggestil, som falder passende ind i den bornholmske natur og bygningsmasse, så bornholmerne kan holde ud at se på det og glæder sig til at benytte det og eventuelt bo der. Ud fra borgernes indkomne ønsker til deres alderdom kunne for eksempel udskrives en arkitektkonkurrence, hvorefter borgerne skulle debattere og stemme om de indkomne forslag.

Min hedengangne norske onkel var i sin tid med til at starte et stort og fantastisk ældrecenter vidunderligt beliggende ned til en smuk fjord i Norge.

Han var efterfølgende igennem mange år leder af Henie-Onstad Alderssenter.

Værdighed, ligeværd og det gode ældreliv var udgangspunktet, og centret var det mest epokegørende i Europa på daværende tidspunkt. Der var bibliotek, fysioterapi med tilhørende svømmebassin, stort kreativt værksted, cafeteria for både personale, brugere og gæster med udsigt ud over fjorden og det nærliggende kunstcenter.

Der var en stor hyggeligt indrettet palmehave i forbindelse med reception og kiosk, koncert-og foredragssal, frisør, fodterapi samt fast sygeplejerske og speciallæger, der dukkede op på bestemte dage. Derudover var der et mere intimt dagcenter med dagligstue og klaver, tilbud om fællesspisning, gåog køreture i det smukke område med passende følgeskab.

I tilknytning til stedet var ansat en yderst fantasifuld og fagligt broget medarbejderskare.

De arrangerede blandt andet store karnevals-events med udklædte brugere, opera live, stort anlagte juleaftensfester og så videre.

Medarbejderne og de ældre, der havde deres eget brugerråd, var så selvledende og begejstrede, at min onkel påstod, at hans vigtigste job som leder var at tusse rundt i afdelingerne, drikke kaffe og dæmpe gemytterne eller give sit besyv med.

Alle inklusive politikerne var pavestolte af, hvad de her havde sat i gang - og i tilknytning til centret, blev der de efterfølgende år bygget ældreboliger og plejehjem af forskellig udformning - afhængig af brugernes plejebehov og kommunens økonomi.

Men lur mig om ikke selve konceptet tiltrak penge fra fonde, testamenter og statskassen. Der kom også delegationer fra hele verden for se denne epokegørende institution for ældre.

Som teenager var jeg flere år ansat som sommerferiehjælp på centret, hvor jeg blandt andet mødte japanske politikere på rundvisning. Stedet kunne sikkert stadig være en studietur værd også for de bornholmske beslutningstagere og rådgivende fagfolk, selvom mindre rammer og andre prioriteringer sagtens kan gøre det lige så godt.

En del af os vil miste hukommelse og evne til verbal kommunikation, når vi bliver gamle. Men selvom visse legemsdele og hjerneceller sætter ud, vil de grundliggende følelser og sanser sandsynligvis stadig være der.

Hvis jeg skal kunne trives, selv om jeg eventuelt bliver dement, så må jeg have noget smukt at se på, noget frisk luft at indånde, mærke vejret, høre fuglenes sang, røre ved noget og blive rørt af omsorgsfulde hænder, solens varmende stråler eller orglets brusen i en gammel, åndrig kirke.

Mit største ønske er, at jeg indimellem kan komme ud og være i den smukke bornholmske natur. Og det mindste må være, at jeg bor et sted, hvor jeg kan kigge ud af vinduet og se et træ og fornemme årstidernes skiften, se mejsen på foderbrættet og fornemme livet omkring mig.

Jeg må være blandt levende væsner hver dag, om det så bare er en lille kat, måske bare en bamse, jeg tror er levende og kan kramme - eller fåret, som kalder på sit lam og klipper græsset i indhegningen omkring mit plejehjem.

Et levende væsen i bevægelse, som får mig til at glemme, at jeg var på vej væk fra det trygge og sikre, og dermed forhindrer mig i at fare vild i skoven, blive kørt over i byen eller dumpe i havnen.

Men det vigtigste af alt: Jeg kunne godt tænke mig at slutte mit liv, hvor der er kærlige omsorgsfulde og indsigtsfulde mennesker omkring mig, som har tålmodighed, ømhed og masser af tid, forstår min situation og gerne vil hjælpe mig, selvom jeg ikke kan gøre noget til gengæld! Jeg glemmer således aldrig en udsendelse i tv, hvor en musikpædagog fik gamle demente på et plejehjem til at huske, nynne eller ligefrem synge deres barndoms sange udenad. Det var gribende at se en gammel dame, der på grund af hans venlige udholdenhed langsomt kom i tanke om melodien og teksten - og endte med at synge den ud af karsken bælg, alt imens man så et stort smukt smil brede sig over det gamle ansigt. Musik og sang kan nedsætte psykisk og fysisk smerte. Det ved vi alle.

Hvordan og i hvilke omgivelser ville du gerne bo, og hvilken omsorg ville du gerne modtage, når du selv bliver gammel og svag? Deltag i debatten og hjælp politikkerne med beslutningerne.

Skriv dine tanker ned og send det til kommunen eller Bornholms Tidende.

Det må vel være lige så godt, om ikke bedre, end usikker likvid pensionsopsparing i denne tid.

Jeg vil i hvert fald glæde mig til at læse indlæggene, hvis nogle skulle være friske og tage udfordringen op her i avisen.

Hvad giver dit eget liv indhold, hvad gør dig godt?."
2009-04-29 00:00:00,Dufte og intense oplevelser der giver mening,Rytterknægten,"- Lige nu må vi satse meget på de projekter, der bliver synlige, og så kunne det være skønt, hvis politikerne også følger med. Der skal snart være kommunalvalg, og det ville være alle tiders, hvis politikerne har deres en klimastrategi, Transplan, på dagsordenen i valgkampen. Den skitserer Bornholm som en rigtig energiø."
2010-07-08 00:00:00,El bliver den primære energikilde i vores samfund: El( re) volutionen er kommet til øen,Bornholms Tidende,"Tiden er ved at løbe fra dogmet om, at el er et beskidt onde. El baner vejen for en langt renere, sikrere og mere effektiv måde at bruge energien på.

Østkraft arbejder sammen med den samlede danske energisektor på, at gøre el CO2-neutral. Derfor giver det mening at lade el erstatte olie og gas i vores biler og boliger - og lade energisystem og transportsystem smelte sammen.

Vi står med andre ord på tærsklen til en » elvolution « , der er en markant forandring af energisystemet på Bornholm, såvel som i resten af Danmark.

Det betyder, at vi om få år kører fra Aakirkeby til Allinge-Sandvig i lydløse biler drevet af el.

Elbilen lader op, imens vi er på arbejde eller hjemme. Vores hjem og ener giforbrug vil i højere grad være itstyret, så eksempelvis vaskemaskinen først starter, når strømmen er billig, eller fryseren slukker kortvarigt af hensyn til elnettet.

El bliver den primære energikilde i vores samfund, fordi el i stigende grad bliver det rene, sikre og effektive alternativ.

Elsystemet kommer til at være livsnerven i vores energiforsyning og skal spille sammen med fjernvarme, aftage landbrugets biomasse og andelen af vindmøllestrømmen, som bliver fordoblet på ti år.

For hver dag bliver strømmen i de bornholmske stikkontakter grønnere.

Om blot ti år vil halvdelen af Danmarks elforbrug være dækket af vedvarende energi.

Allerede nu udgør vedvarende energi 47 pct. af Østkrafts produktion og medtages de private vindmøller, er produktionen på Bornholm helt oppe på 63 pct. Andelen af vedvarende energi i bornholmernes stikkontakter udgør dog kun ca. 40 pct., da en del af energien udveksles via søkablet.

Vi er altså godt på vej mod målet om, at Bornholm skal være fri for fossile brændsler i 2025. Østkraft har endvidere tidligere på året indsendt ansøgninger til Bornholms Regionskommune om opsætning af flere vindmøller, der vil øge denne andel yderligere.

Østkraft håber, at kommunen ser positivt på disse vindmølleprojekter, som vil betyde meget for Bornholm og vil hjælpe til at opfylde kommunens energistrategi om Bornholm som en grøn energi-ø.

Men den største forandring ligger ikke i måden, vi producerer energien på. Den vil ligge i, hvordan vi bruger energien klogt. Det vil betyde en gennemgribende forandring af, hvordan vi tænker på energi, og hvordan vi vil bruge den. Rådet fra os er: Brug strømmen når det blæser - giv strøm tilbage, når vinden løjer af.

I fremtiden vil jagten på billig strøm blive en del af din hverdag. Du kommer til at bruge lidt mere tid ved spisebordet med at studere elpriser, og du kommer til at tage stilling til, hvornår du synes, at din bil skal tanke strøm fra nettet, og om du vil sælge noget af strømmen på batteriet tilbage til elnettet.

Elbiler vil snart være en del af hverdagen, når de igangværende elbilsprojekter, såsom EDISON og MyCar for alvor får fodfæste.

Projekterne skal bringe elbiler op i øjenhøjde, og Bornholm har på baggrund af sin enestående geografi en god mulighed for at være frontløber i denne proces som demonstra tionsprojekt.

Dermed kan Bornholm vise resten af Danmark, ja sågar verden, hvorfor » elvolutionen « er en enestående mulighed for at tænke nyt. Et tiltag, der også vil generere erhvervsmæssige vækstmuligheder og arbejdspladser på sigt.

I bund og grund kan vi gå to veje for at lade udviklingen rulle. Man kan læne sig tilbage og vente på, at politikerne giver de optimale rammer for, at det kan ske, eller man kan begynde udviklingen selv.

Østkraft og resten af den danske energisektor har taget de første skridt mod » elvolutionen « , der vil gøre vores energiforbrug renere og gøre os fri af olien.

For hver dag bliver strømmen grønnere.

    Elbilen lader op, imens vi er på arbejde eller hjemme"
2013-09-07 00:00:00,Det grønne i centrum,Bornholms Tidende,"Business Center Bornholm og Bright Green Island har indbudt meget bredt til intet mindre end et globalt topmøde for øer, som satser på det grønne og på økologi.

Eco Islands Global Summit 2013 Bornholm holdes fra mandag den 9.

september til onsdag den 11. september på Grønbechs Gård i Hasle.

Bornholm byder velkommen til ildsjæle, eksperter, græsrødder og beslutningstagere fra små samfund og regioner fra hele verden: Japan, Thailand, Papua New Guinea, USA, England, Holland, Spanien, Sverige og Danmark.


Lokalt og globalt

Det handler om tre dage med fokus på lokal udvikling, cirkulær økonomi, grønne byggerier, strategiske løftestænger, smarte løsninger, affald som guld, grønne investeringer, små økonomiers modstandskraft, grøn transport, bæredygtig forretningsudvikling og bæredygtighed i lange baner.

Her finder man ud af, om små økonomier på øer i byer og regioner med deres særlige styrkepositioner kan levere nye, grønne løsninger til den globale grønne dagsorden.

Her vil være oplæg, workshops, store visioner, global vidensdeling og networking.

Bornholm byder velkommen til nogle af de skarpeste knive i skuffen, når det drejer sig om at transformere store udfordringer til bæredygtige løsninger, hedder det i programmet.


Rundt på øen i el-bil

Mandag den 9. september går turen rundt på Bornholm i el-bil. Man besøger Vasagård med skovgrise og landbrug, hvor det handler om bæredygtig produktion.

Mandag mødes også 12 beslutningstagere fra fem øer, fordelt på syv nationaliteter - til planlægnings-og strategimøde for fremtidens Ecoislands.


smart Grid Bornholm

Tirsdag den 10. september er der oplæg og debatter hele dagen. Erfaringer og inspiration fra projekter og koncepter fra hele verden: Introduktion til EcoIsland-visionen.

Bright Green Island - Historien om Bornholm. Samsø - vedvarende energiø.

Innovation og bæredygtige øer: Globale trends. Innovativ finansiering af forandringsprojekter på øer i udviklingslande.

Paneldebat: Ecoisland-historier.

Her sættes også fokus på EcoGrid EU - smart grid på Bornholm. Smart City Concept for mindre byer - case fra Kalundborg. Enviu - økosystem for bæredygtig forretningsudvikling i Holland.

Bæredygtig transport -delebilshistorier.

Kreative øer. Cirkulær økonomi.

Onsdag den 11. september er der workshops omkring: Cirkulær økonomi. Genbrug af materialer, udvikling af industrielle symbioser samt fremtidens design. Grønne Byggerier som bæredygtig vækst for øer. Affald er penge, når borgerne er engagerede. Innovation og investering i grøn bæredygtig udvikling. Bæredygtighed og dynamik i den lokale økonomi.

Fremtidens energi og forbindelsen til cirkulær økonomi.


Hvem er så med?

Oplæg holdes af 29 internationale og nationale eksperter. 140 deltagere er med fra hele verden og 12 øer, ø-organisations repræsentanter.

De kommer fra Bornholm, Isle of Wight, Bougainville, Samui island, Scottish Islands Federation, Scottish Island of Eigg, Yell in the Shetland Islands, Island, Samsø, Mallorca, ESIN - European Small Islands Federation, Baltic Seven Islands -B7 og Indonesia Sustainable Island Tourism.

Bornholm byder velkommen til nogle af de skarpeste knive i skuffen."
2015-06-15 00:00:00,Masser af omstilling i kommunerne,Bornholms Tidende,"På Bornholm har man Bright Green Island-konceptet og en vision om et CO2-neutralt samfund om 10 år. Men Bornholm er langt fra alene om at fokusere på bæredygtig omstilling og langt fra heller førende. Der sker rigtigt meget rundt omkring.

Netværket Omstilling Nu havde lørdag et arrangement hos avisen Kommunen, hvor en række kommuner bidrog med oplysning om deres omstillingsprojekter.

I Aalborg kommune har man f. eks.

etableret et decideret center for grøn omstilling, som både retter sig mod borgerne og mod erhvervslivet. Den bæredygtige erhvervsudvikling udfolder sig i partnerskaber og med et bæredygtigt tilsyn og sagsbehandling fra kommunens side, mens man har målrettet en grøn agent mod borgerne og desuden holder en bæredygtighedsfestival en uge om året. Dér viser man frem, hvad det er, man kan, og hvad man vil.

I Kalundborg har man etableret Dansk Symbiosecenter, som forsøger at organisere den industrielle produktion ved at understøtte samarbejdet mellem virksomhederne. Der er specielt fokus på det, man tidligere betegnede affaldsprodukter i virksomhederne.

Det kalder man det ikke mere, men ressourcer, som kan bruges til noget andet. F. eks. får man et restprodukt ved at rense røgen for svovl fra et kræftværk. Restproduktet er industrigips, og hvor det før blev kørt i deponi, bliver det nu aftaget af en nærliggende gipsfabrik, som laver gipsplader af det.

På Samsø er man kommet rigtigt lagt og er for længst erklæret en vedvarende energi-ø. Allerede 10 år efter visionen om at blive CO2-neutral, blev man det, og det er sket i et omfattende samarbejde via et Energi Akademi, hvor både kommunen, virksomhederne og græsrødderne deltager. Vindmøller, solenergi og senest en kommunal færge drevet på gas er blandt nogle af de mange initiativer på øen. Planen er også at etablere et biogasanlæg, som kan levere energi til den kommunalt ejede færge.

Til gengæld er Samsø ikke så god til økologi og genbrug endnu, fortalte borgmesteren på mødet. Det skal der nu tages mere fat på.

Sønderborg Kommune har et mål om at være CO2-neutral i 2029, og man er godt i gang med en lang række initiativer for at nå det mål. Blandt andet ved at være opmærksom på energiforbruget på kommunens ejendomme, og f. eks. får skoleeleverne en sms, når de har sparet på energien på deres skole.

Kommunen har også nedskrevet en grøn læseplan, så børnehavebørnene og skoleeleverne helt fra starten lærer at tænke energirigtigt, og de kommer også ud på besøg på virksomhederne.

Næste skridt i Sønderborg er at omstille den kollektive trafik fra diesel til gas.

Der var i øvrigt et klart fællestræk i de fire kommuners omstillingsproces: Alle i kommunen skal inddrages, og det vil sige både borgerne, de unge, foreningerne, græsrødderne, erhvervslivet og så videre.

Alle i kommunen skal inddrages, og det vil sige både borgerne, de unge, foreningerne, græsrødderne, erhvervslivet og så videre.

    Netværket Omstilling Nu havde lørdag et arrangement hos avisen Kommunen, hvor en række kommuner bidrog med oplysning om deres bæredygtige omstillingsprojekter."
2019-11-25 00:00:00,Ørsted vil have staten til at sætte Nordsøen-projekt i bero: Bornholm kan få landets største havvindmøllepark,Bornholms Tidende,"Danmarks hidtil største vindmøllepark kan måske få hjemsted i Østersøen ud for Bornholm.

Energiselskabet Ørsted har foreslået regeringen at opføre en gigantisk vindmøllepark ud for Rønne.

Vindmøllerne skal i første omgang kunne levere en produktion på 1000 megawatt, også kaldet en gigawatt. På længere sigt vil den bornholmske møllepark kunne øge produktionen med op mod tre til fem gigawatt - strøm nok til op mod fem millioner husstande.

Projektet vil gøre Bornholm til hjemsted for en omformerstation, der kan sende strømmen videre. Ørsteds plan omfatter også en elektrolysefabrik, der kan lave overskydende strøm om til grønt brændstof til skibe, fly og lastbiler. Den vil Ørsted dog placere i hovedstadsområdet, fordi der bliver brugt langt mere brændstof i og omkring København end på Bornholm.

Projektets første etape vil forsyne Bornholm, Sjælland og Polen med strøm. Bygger man senere parken ud til 3-5 gigawatt, vil den også kunne eksportere strøm til Sverige og Polen.

Den senest vedtagne vindmøllepark, Thor, der skal ligge ud for Vestjylland, vil til sammenligning få en effekt på 800 megawatt.

Ørsteds forslag til regeringen går ud på, at Danmark sender et havvindsprojekt ud for Bornholm i udbud før Thor-projektet.

Hos Ørsted mener havvindmøllechef Martin Neubert, at projektet vil være både mere attraktivt og hurtigere at realisere end at bygge en kunstig energiø i Nordsøen, sådan som Thor-projektet vil kræve. Både Thor og dens kunstige ø er skrevet ind i det såkaldte forståelsespapir, som den nye regering i sommer kom frem til sammen med sine støttepartier.

- På Bornholm behøver man ikke at bygge og dræne som i Nordsøen. Så man kan bruge den infrastruktur, der allerede er på plads, siger han til Politiken.

Klima-og energiminister Dan Jørgensen (S) kalder forslaget for "" meget spændende"".

- Det er godt at se, at de private aktører er med helt fremme i den grønne frontlinje, skriver han i en kommentar til Politiken.

Professor i energiøkonomi Brian Vad Matthiesen fra Aalborg Universitet finder også idéen om at bruge Bornholm bedre end idéen om havvindmøller centreret om en kunstigø i Nordsøen.

- Det er langt mere realiserbar end de her luftige tanker om en kæmpestor energiø langt ude i havet. Udfordringen ligger i at finde egnede placeringer til store mængder vedvarende energi, der samtidig er tæt på nogle store forbrugscentre. Det er det her et eksempel på, at man kan, siger han til Politiken.

Borgmester Winni Grosbøll (S) er stærkt begejstret for forslaget.

- I det hele taget vil sådan et byggeri smitte af med arbejdspladser og aktivitet på hele øen.

- Desuden positionerer sådan en havvindmøllepark Bornholm som en energiø midt ude i Østersøen. Det er en kæmpe chance for os, siger hun til Politiken.

Sådan en havvindmøllepark positionerer Bornholm som en energiø midt ude i Østersøen. Det er en kæmpe chance for os Winni Grosbøll, borgmester."
2019-12-12 00:00:00,Havneformand er glad for beslutning,Bornholms Tidende,"Bestyrelsesformand Thomas Thors hos Rønne Havn er tilfreds med, at et enigt økonomi-, erhvervs-og planudvalg onsdag nikkede anerkendende til en procesplan, som kan åbne mulighed for, at havnen kan gøre brug af et areal ved Kanondalen. Han var selv med til at behandle sagen som medlem af udvalget.

- Jeg er selvfølgelig tilfreds med, at vi er kommet så langt, for jeg ser, at der er meget store muligheder for Rønne Havn for at blive en central spiller i hele vindmølleudviklingen i Danmark, ja i hele østersøområdet. Det skal også ses i relation til det, vi har oplevet, at man nu seriøst diskuterer Bornholm som energiø. Der vil Rønne Havn også få en central placering. Vi har brug for et større areal i hele det her spil, som kan vise sig at blive rigtig, rigtig vigtigt for Bornholm, siger han."
2019-12-10 00:00:00,Ministeren nævner Ørsteds bornholmske idé indirekte: Østersøen skal screenes for steder til havvindmølleparker,Bornholms Tidende,"Det står allerede klart, at den første park bliver Thor i Nordsøen ud for Thorsminde. Ørsted har foreslået at placere park nummer to i Østersøen, fordi man her kan bruge Bornholm som energi-ø og ikke først behøver at skabe en kunstig ø. Efter den nuværende køreplan kommer udbuddet af park nummer 2 i 2023.

De kommende undersøgelser skal bekræfte, at det er praktisk muligt at etablere en eller flere energi-øer i forhold til natur, miljø-og planforhold. De skal desuden levere økonomiske beregninger, der kan gøre det muligt at beslutte noget endeligt. Arbejdet skal spille ind i forhandlingerne om klimahandlingsplanerne, der starter i det nye år."
2019-12-21 00:00:00,"Dansk Fjernvarmes udviklingschef mener, at Bornholm skal gå efter at blive fremtidens tankstation for skibene i Østersøen: Energi-ø kan give billigere fjernvarme",Bornholms Tidende,"Dansk Fjernvarmes udviklingschef, Kim Behnke mener, at Bornholm skal stræbe efter at blive fremtidens tankstation for skibe i Østersøen. Fremtidens brændstof skal skabes ved hjælp af overskudsstrømmen fra vindmølleparkerne omkring Bornholm, ligesom Ørsted har foreslået. Pressefoto: Ørsted.

Hvis ikke det er Bornholm, der laver et tanksystem, bliver det bare i Sverige eller Polen Kim Behnke ."
2019-12-21 00:00:00,Dansk Fjernvarme videreudvikler Ørsteds umiddelbare idé,Bornholms Tidende,"Et af benene i forslaget er at bruge fremtidens store mængde vindmøllestrøm til at producere brint på et elektrolyseanlæg. Da Bornholms Tidende interviewede Ulrik Stridbæk, Ørsteds chef for energiøkonomi, på konferencen WindEurope, fortalte han, at energiselskabet forestillede sig, at elektrolyseanlægget skulle placeres på Sjælland, hvor behovet for brint og syntetiske brændstoffer er størst.

- I vores tænkning kigger vi rigtig meget på at være en del af det at lave brint. Og begynde at forsyne den tunge transport. Hele ideen med at lave anlægget er en el-forbindelse mellem Danmark og Polen.

Når man har gjort det, er det langt billigere at placere brintproduktionen på Sjælland - tæt på hvor brinten skal bruges. Der vil ikke være brug for særligt meget brint på Bornholm, sagde Ulrik Stridbæk.

Han understregede, at ideen er på et indledende stadium, og at "" der ikke er noget, der hedder skal""."
2019-12-21 00:00:00,Lokal opbakning til tankstation på energiøen,Bornholms Tidende,"Dansk Fjernvarmes anbefaling om, at Bornholm skal producere grønt skibsbrændstof på Bornholm ved hjælp af energien fra havvindmøller, er vand på Offshore Center Bornholms mølle.

- Det vil jeg i hvert fald gerne arbejde for. Det giver så meget mening, sagde netværkskoordinator Lone Reppien Thomsen fra Offshore Center Bornholm til Bornholms Tidende under offshore-konferencen i København i november. (...) Afdelingschef Klaus Vesløv fra det kommunalt ejede energiselskab Bornholms Energi og Forsyning, der må forventes at blive en nøgleaktør, finder også Kim Behnkes tanke spændende.

- Kim er en fornuftig mand. Han kender Bornholm godt, siger Klaus Vesløv om samarbejdspartneren i Dansk Fjernvarme.

- Det er en helt åbenlys mulighed. Brint er en af de fremtidsløsninger, der er meget interessant, siger Klaus Vesløv, der også er medlem af kommunens nye udvalg for klima og bæredygtighed."
2020-01-04 00:00:00,Her er det nye år på Bornholm,Bornholms Tidende,"Tidspunkt uvist Nok lige på kanten af at kunne nåes i 2020, hvor arbejdet dog vil gå i gang: 30 millioner kroner har det nye års finanslov sat af til at forundersøge Danmarks hidtil største havvindmølleparker, der skal forankres omkring såkaldte energi-øer.

Her blev Bornholm nævnt ved navn i finansloven, for at bruge Bornholm som energi-ø kan få arbejdet med de store havvindmølleparker hurtigere i gang, end hvis man først skal bygge en kunstig ø i Nordsøen.

At gøre Bornholm til omdrejningspunkt for en havvindmøllepark med en kapacitet på (i første omgang) en gigawatt blev først foreslået 24.

november af energiselskabet Ørsted. Derefter gik der kun godt og vel en uge, før finansloven havde sat penge af til både at undersøge den idé og tanken om en kunstig ø i Nordsøen.

Regeringen øremærkede samtidig 27 millioner kroner i 2021 og yderligere otte millioner i 2022 til at forundersøge statens næste udbud af havvindmølleparker. Også det peger på, at det næppe bliver i år, at pilen vil pege enten op eller ned for en park på Rønne Banke."
2020-01-04 00:00:00,"Rønne Havns ledelse gør status på tærsklen til 2020' ernes ventede vindmølleeventyr: Et årti, hvor havnen sigtede efter skyerne og gjorde skeptikerne til skamme",Bornholms Tidende,"2020' erne tyder på at blive et årti, hvor klimatiltag vil skabe stor medvind for havvindmøllebranchen.

Virksomhederne, der kan forvente stor vækst, når staterne skruer op for ambitionerne, var i november samlet til en stor, europæisk offshore-kongres i København.

Fordi Ørsted et par dage forinden havde offentliggjort et storstilet forslag om at bygge havvindmølleparker på Rønne Banke og gøre Bornholm til energiø med forbindelser til Sjælland og Polen, drog Bornholms Tidende i november til WindOffshore 2019 i Bella Center.

Jeg møder Thomas Bendtsen, administrerende direktør for Rønne Havn A/ S siden 2011, og bestyrelsesformand Thomas Thors, der trådte til som formand i 2012, i messecentrets foyer. De virker særdeles godt tilfredse med, hvordan tingene har udviklet sig. Forslaget fra Ørsted (der få dage efter offshorekongressen blev inkorporeret i finansloven) er den seneste indikation på, at havnens udvidelse til cirka en halv milliard kroner vil komme til at bære frugt. Og de lyse udsigter står i skærende kontrast til Rønne Havns tilstand i begyndelsen af årtiet, fortæller Thomas Thors, som har svært ved at skjule, at han er betaget af de fremskridt, der er fundet sted.

- Nu har jeg gået her på messen og set på ting i kæmpedimensioner. Hvad hedder de nu, de hængsler? - En krankrog, indskyder fagmanden Thomas Bendtsen.

- Ja, en krankrog, som er større end mig selv og vejer mange gange mere. Det er fantastisk, at vi bliver en del af dét. Det var der ikke mange, der troede på, da vi begyndte, siger Thomas Thors og tænker tilbage på reaktionerne, som havnens folk mødte, da de begyndte at drømme stort på Bornholms vegne.

- Vi fik faktisk lavet en rapport for fem år siden af Erhvervsministeriet. Det var på Sass Larsens foranledning, og den sagde, at det med, at vi skulle blive en del af offshore-sektoren, kunne vi glemme alt om.

Hvorfor? Fordi det var for dyrt? - Fordi det var urealistisk, svarer Thomas Thors.

- Ja, man kunne ikke se mulighederne, tilføjer Thomas Bendtsen.

- De kunne ikke se Bornholm som et center for offshore. På trods af det har vi arbejdet ufortrødent. Her har organisationen lavet et stort arbejde, siger Thomas Thors.

Som et af de afgørende vendepunkter fremhæver han windforce-konferencen, der fandt sted på Green Solution House i januar 2016. Her gjorde de bornholmske aktører opmærksom på, hvad de havde at byde på.

- Og siden er det gået slag i slag, og det manifesterer sig i første omgang med Siemens Gamesas projekt, som kommer i slutningen af 2020, siger Thomas Thors.

Det nye havneområde er blevet bygget, så det kan bære de tonstunge vindmølledele, der skal anbringes på havnen, inden de skal transporteres ud til Kriegers Flak. Havvindmølleparken bliver med en kapacitet på 604 megawatt - hvilket ifølge Vattenfall kan dække strømforbruget i 600.000 husstande - Danmarks største havvindmøllepark, når den står færdig i løbet af 2021.

At Rønne Havn skulle spille en rolle lå ikke nødvendigvis i kortene, da krisen i 2013 kradsede i Rønne Havn. Et begrænset overskud på 230.000 kroner i 2012 blev fulgt op af et dundrende underskud på 8,5 millioner kroner, delvis på grund af store afskrivninger på en fejlslagen investering i uddybningsfartøjet Njord. Havnens gæld på 140 millioner kroner var en klods om benet og skulle nedbringes samtidig med, at havnens faste omkostninger måtte reduceres kraftigt.

Thomas Thors udtalte i avisen, at det var "" absolut nødvendigt at øge driftsoverskuddet, da havnen ellers ikke vil være i stand til foretage nødvendige investeringer, hvis nye forretningsområder viser sig"".

Under Thomas Bendtsens ledelse tog Rønne Havn bestik af situationen. Der blev skruet op for taksterne og skruet ned for de mindre rentable dele af forretningen. Det blev væsentligt dyrere for færgeoperatørerne at bruge havnen, hvilket har resulteret i en verserende retssag med rederiet Færgen.

Ledelsen foretog flere udliciteringer, og i dag har havnen blandt andet ikke længere entreprenører og lodser på lønningslisten eller eget uddybningsskib. I stedet køber havnen i dag flere ydelser ude af huset, når der er behov for det.

Omlægningen skulle resultere i et årligt overskud på 7,5 millioner kroner inden for fem år, sagde Thomas Thors i 2013, men der skulle blot gå et par år, før bundlinjen nåede det ønskede niveau, og i 2017 viste årets resultat et dobbelt så stort overskud.


Fraværet af beskedenhed

I september fortalte direktionens andet medlem, økonomidirektør Max Hansen, i et interview med Bornholms Tidende, at fraværet af bornholmsk beskedenhed hos Thomas Bendtsen var med til at gøre forskel.

- Der fik vi et ordentligt los i røven. Det kan jeg vist godt sige. Han havde nogle helt andre ideer og visioner for virksomheden, sagde Max Hansen om tiden efter den østjyske direktørs tiltrædelse.

Når Thomas Bendtsen selv skal give sit bud på, hvordan havnen kunne kravle op af hullet, peger han på sammensætningen af havnens bestyrelse, der primært består af folk med konkret brancheviden og -erfaring.

- Vi kan vel godt tillade sig at sige, at uden professionaliseringen af Rønne Havns bestyrelse, havde vi ikke stået i den gunstige situation, som vi står i nu. Det er folk med markedsindsigt og finansiel indsigt, folk der er vant til at håndtere strategier målrettet og risici i forbindelse med investeringer.

Jeg vil ikke tro, vi var kommet så langt uden, siger han.

At Rønne Havn, trods skepsis lige fra regeringens embedsværk til Tidendes læserbrevsskribenter turde stræbe efter en vægtig plads i offshore-hierarkiet, tilskriver Thomas Bendtsen også bestyrelsens kvaliteter.

- Det, der triggede det til at starte med, var billedet af de planlagte områder til havvind, der findes rundt omkring Bornholm. Men det har også betydning, at vi har haft nogle mennesker i bestyrelsen, der tidligere har jagtet nogle af disse muligheder, og som ved, at det gælder om at holde fast i mavefornemmelsen - også når nogle kloge akademikere skriver, at vi godt kan glemme det, siger Thomas Bendtsen.

- Det er dét, der har gjort, at vi står her i dag. Det er jeg ikke i tvivl om, understreger havnedirektøren, der var ansat hos København og Malmøs fælles havn, inden han kom til Bornholm.

I begyndelsen af november blev Rønne Havns bestyrelse kåret til årets offentlige bestyrelse af Dagens Dagsorden. Rønne Havn blev rost for at have en kompetencebaseret tilgang til at sammensætte bestyrelsen med brug af konsulenter til rekruttering af bestyrelsesmedlemmer.

"" Rønne Havn investerer i og bruger relativt mange penge på at sikre en effektiv og professionel bestyrelse, men bundlinjen taler for sig selv - fra 250.000 kr. til 20 mio. kr.

i overskud inden for relativt få år,"" lød en del af begrundelsen.

Honorar I 2018 udbetalte Rønne Havn i alt 815.000 kroner i honorarer til bestyrelsen.

Formand Thomas Thors, der selv modtog 140.000 kroner, forklarer, at de professionelle bestyrelsesmedlemmers omfattende erfaring inden for havnens forretningsområder har haft stor betydning.

- Det giver mig som bestyrelsesformand en tryghed, at vi på forhånd er i stand til at afdække de risici, der var forbundet med det her. Hele den måde, som udbygningen er grebet an på, har sin rod i de diskussioner, vi har haft bestyrelse og direktionen imellem, siger han.

Udvidelsen af havnen overholdt både budgettet og tidsplanen. Thomas Thors mener, at det hænger sammen med ekspertisen hos nogle af medlemmerne i bestyrelsen.

- Fra starten sagde vi, at vi ikke kan tåle at lave overskridelser. Og det lykkedes vi med.

Behov for øget aktivitet De store tanker blev tænkt og ført ud i livet.

Næste år begynder vindmølleeventyret.

Havnens gæld, der nåede at blive nedbragt til 37 millioner kroner i 2018, blev med ét slag øget til 298 millioner kroner, viser det seneste regnskab, så der er behov for øget aktivitet.

I det lys er det glædeligt, at både landspolitikerne og de vigtige virksomhederne har signaleret, at de har fået øjnene op for Bornholm og Østersøen. Det ser ud til, at den bornholmske lobbyindsats i det skjulte måske har haft en effekt, og staben i Rønne Havn kan gå ind i 2020' erne - den grønne omstillings årti, hvor den danske CO2-udledning skal nedbringes med 70 procent i forhold til 1990-niveauet - med optimisme.

Laurbærrene, som kan være så fristende at hvile på, har Thomas Bendtsen ikke travlt med at række ud efter.

I foråret udstak han denne forudsigelse om havvindmøllesektorens effekt lokalt, hvis potentialet udnyttes til fulde: - Hvis vi virkelig er dygtige inden for dette område, vil offshore-vind kunne komme til at få lige så stor betydning for Bornholm, som fiskeriet havde, dengang det var i højsædet.

Men... Der er laaang vej og masser af hårdt arbejde endnu.

Hele den måde, som udbygningen er grebet an på, har sin rod i de diskussioner, vi har haft bestyrelse og direktionen imellem.

Thomas Thors, bestyrelsesformand .


Rønne Havns professionelle bestyrelse

Rønne Havn professionelle bestyrelse har vundet hæder for sit arbejde og tilgang til opgaven.

De ni bestyrelsesmedlemmer i Rønne Havn A/ S vælges fra fire sider: ? Tre medlemmer, herunder formanden, udpeges efter indstilling fra kommunalbestyrelsen.

Den ene af de tre er borgmesteren.

? To medlemmer med særlige kompetencer udpeges efter indstilling fra hhv. LO Bornholm og Dansk Industris (DI) regionalforening på Bornholm.

? Tre medlemmer med særlige kompetencer udpeget af de fem ovenfor nævnte medlemmer ? Det sidste medlem udpeges af havnens medarbejdere.

De politisk udpegede medlemmer er: Thomas Thors, formand (Indtrådt i 2012). Tidligere borgmester i Rønne Kommune og Bornholms Regionskommune (S) samt nuværende medlem af kommunalbestyrelsen Winni Grosbøll (2014). Borgmester i Bornholms Regionskommune (S) Jess Chr. Persson (2014). Tidl.

folketingskandidat (DF), medejer af stutteri og styrmand.

DI Bornholm har udvalgt Michael Svane (2016), branchedirektør for Dansk Industri Transport og tidligere formand for Transportøkonomisk Forening.

LO Sektion Bornholm har udvalgt Ole Philipsen (2016), formand for den faglige organisation CO-Søfart og sekretariatschef i Metal. Ole Philipsen har indsigt i søfart, især i krydstogts-og offshorebranchen.

De tre professionelle medlemmer, der blev udpeget af de fem ovenstående, er: Næstformand Lars Karlsson (2013), ingeniør i skibsbyggeri og tidligere administrerende direktør i Copenhagen Malmö Port. Har været bestyrelsesformand i bl. a. Malmø Lastbilcentral samt næstformand i Sikuki Nuuk Harbour A/ S, Oskarshamns Hamn AB og Frederikshavns Havn A/ S.

Han besidder særlig viden om havnedrift, strategiudvikling og organisationsopbygning.

Charlotte Raun (2016), chef for krydstogt-afdelingen i agenturvirksomheden BDP. Hun har arbejdet inden for krydstogtsbranchen og har opbygget et stort netværk både i USA og Europa.

Kaj V. Holm (2016), finansdirektør i Sund & Bælt.

Det medarbejdervalgte medlem er Rainer Harboe (2018).

    For et år siden satte store entreprenørmaskiner deres præg på havnen. Fra skrænterne mellem Galløkken og Kanontårnet fulgte rønneboerne med i kæmpeprojektet, der udvidede havnearealet med 15 hektar. Arkivfoto: Berit Hvassum
    Havnedirektør Thomas Bendtsen (th.) fik under åbningsfesten i juni overrakt en symbolsk nøgle til havnen af René Søndergaard fra entreprenøren Per AarsleffA/ S. Arkivfoto: Jens-Erik Larsen
    Borgmester Winni Grosbøll og Thomas Thors - begge både socialdemokrater og bestyrelsesmedlemmer i Rønne Havn A/ S - var i højt humør til havnens åbningsfest."
2020-01-04 00:00:00,DI Bornholms nytårsforsæt: Lad os holde fast i de høje ambitioner,Bornholms Tidende,"Er du også én af de bilister, der engang imellem kører lidt friskt overfor gult? Når det gælder færdselsreglerne betyder gult stop.

Men for erhvervsudviklingen på Bornholm, er det en anden sag. For selvom det går godt de fleste steder på Bornholm, så nærmer økonomien i vores nabolande sig gult lys.

Netop derfor er det vigtigt, at vi har et bornholmsk erhvervsliv, der bliver ved med at være i topform. Vi skal ikke træde på bremsen, men holde fast i ambitionerne og skubbe hinanden fremad. Det handler om job, og det handler om skattekroner til vores fælles velfærd.

Ser vi tilbage over de seneste ti år, har vi opnået gode resultater på Bornholm. Nye arbejdspladser er skudt frem. Fraflytning er vendt til tilflytning, ledighed er vendt til øget beskæftigelse. Bornholm er lykkedes med at komme på landkortet, både i Danmark og ude i verden. Naturligvis som attraktiv turistdestination, men Bornholm er også hjemsted for stærke eksportrettede virksomheder, der verden over er kendt for topkvalitet.

Det er dog ikke kommet af sig selv, men har krævet en stor indsats i de enkelte virksomhed, der kæmper for at tage den næste ordre hjem. Det sker når erhvervslivet og andre gode kræfter går sammen om nye initiativer.

Og det sker når politikerne skaber gode rammevilkår for erhvervslivet.

Arbejdskraft, uddannelse og grøn omstilling er nogle af de områder, hvor vi hele tiden skal kigge på, hvordan vi kan gøre det endnu bedre end sidste år. Men en stram økonomisk virkelighed hos kommunen sætter sit aftryk på blandt andet tilflytterindsatsen, BCB og Bright Green Island-strategien.

Der skal lyde en ros til kommunen for stadig at prioritere penge til holde indsatser kørende, der er en støtte for erhvervslivet.

Men samtidig skal der også lyde en opfordring til at holde fast i de høje ambitioner, når der næste år skal udarbejdes en ny erhvervspolitik.

Vores arbejdsmarked kommer til at stå over for store udfordringer de kommende år. Flere ældre vil forlade arbejdsmarkedet, hvilket vi som samfund skal håndtere. Når gode kræfter forlader virksomhederne, så giver det samtidig plads til nye. Vi har brug for flere unge faglærte talenter på Bornholm.

Med et svendebrev i hånden, er der rig mulighed for at gøre karriere på mange spændende bornholmske virksomheder, der sælger produkter og ydelser til hele verden.

Når det gælder den grønne omstilling er bornholmske virksomheder langt fremme.

Det gælder både inden for energieffektiviseringer, der bidrager til CO2-reduktion. Flere virksomheder skaber også innovative produkter, der understøtter en bæredygtig udvikling.

Det er et godt afsæt for eksport i dag og fremadrettet. Ørsteds forslag om en ny havvindmøllepark i kæmpe skala ud for Bornholm, giver samtidig ny luft til vores ambition om at blive energiø. Det er et godt eksempel på, hvad vi kan opnå, når vi arbejder sammen om at gøre ambitioner til virkelighed.

Lad os holde hinanden op på at løfte vores ø fremad, og give grønt lys til de store ambitioner.

På Bornholm har vi i hvert fald gjort vores for at bevise, at udvikling ikke kommer af sig selv. Det sker gennem en målrettet indsats hver eneste dag.

Godt nytår.

På Bornholm har vi i hvert fald gjort vores for at bevise, at udvikling ikke kommer af sig selv."
2020-04-28 00:00:00,Bornholm vinder stor EUenergipris og 500.000 euro,Bornholms Tidende,"Der er mere end 2.000 beboede øer i EU. Af dem er det Bornholm, der løber med EU-Kommissionens hæder som den mest ansvarsfulde ø.

"" Responsible island prize"" hedder energiprisen, som belønner udvikling af ny teknologi og vedvarende energi på øer.

- Det er fantastisk for at sige det mildt, siger borgmester Winni Grosbøll (S) til Bornholms Tidende.

Hun mener, at prisen uden sidestykke er "" den største anerkendelse af Bornholm som grøn test-ø for vedvarende energi og innovative teknologier"".

Hvad tror du præcis, det er, der gør, at Bornholm modtager denne hæder? - Titlen går til det arbejde, der er foregået på Bornholm i en del år efterhånden. Det går til ambitionen om at gøre Bornholm fossilfri og til at basere energisystemet på vedvarende energi. Det går både til den teknologiske omstilling -at vi i dag producerer vores energi med solpaneler, vind, biomasse og biogas - men også vores måde at involvere borgerne på ved at prøve at få dem til at tage ansvar. For eksempel ved at give tilskud til ombygninger af huse, uddannelsen af grønne håndværkere og andre ting, der er foregået rundt om Bright Green Island, siger borgmesteren.


Præmie skal gå til ny pulje

Med prisen følger godt 3,7 millioner kroner.

Winni Grosbøll foreslår, at præmiesummen skal gå til at oprette en ny pulje, der kan understøtte den fortsatte grønne omstilling.

Målet med en ny pulje er at sikre, at "" Bornholm forbliver den førende energi-ø, da en sådan position kan medføre massive investeringer, arbejdspladser og være en attraktion i sig selv og være tiltrækkende for de mange tusind turister, der besøger Bornholm"", står der i en pressemeddelelse, som regionskommunen har udsendt.

Winni Grosbøll siger til Bornholms Tidende, at projekter med fokus på transportsektoren og produktion af brændstof ved hjælp af strøm fra havvindmøller (Power-2-X) kan blive næste skridt for Bornholm.


Økonomisk bæredygtig

Regionskommunen har meldt sig til konkurrencen sammen med Bornholms Energi og Forsyning (Beof), hvor afdelingschef Klaus Vesløv også er begejstret over prisen.

- Vi har på Bornholm evnet at lave en omstilling af et energisystem med sol, vind, biomasse og biogas. Det er det, vi kan høre, at EU kvitterer ret kraftigt for, siger Klaus Vesløv, Beof.

- Vi har gjort det på en måde, der er økonomisk bæredygtig. Det er noget, som vi bornholmere skal være enormt stolte af. Det er faktisk rigtigt stort, for det er et kæmpe klap på skulderen, siger Klaus Vesløv, som minder om, at Bornholms fremskridt i den daglige debat let kan overses.

- Når man står midt i det, kan det i hverdagen være svært at lægge mærke til. Men når man kommer lidt på afstand, er det faktisk noget, der vækker opsigt.


Minister: Foregangsland

Titlen gik til Bornholm foran Samsø, der også profilerer sig som grøn ø. At to danske øsamfund gør sig gældende på europæisk niveau, begejstrer også regeringen.

- Det er svært ikke at være meget stolt af Danmark, når to danske øer rydder bordet og sætter sig på både første-og andenpladsen.

Det viser, at Danmark - og ikke mindst Bornholm og Samsø - går foran og viser verden, hvordan grøn omstilling kan lykkes i praksis. Det er netop den slags initiativ og virkelyst, som Samsø og Bornholm udviser, der er med til at gøre Danmark til et grønt foregangsland med klimaløsninger, der gør en forskel herhjemme og kan inspirere ude i verden, siger klima-og energiminister Dan Jørgensen (S) i en pressemeddelelse.

Repræsentanter fra Bornholm skulle snart have været i Bruxelles for at tage imod prisen, men overrækkelsen er foreløbig udskudt til efteråret 2020 på grund af coronavirus-epidemien.

Vi har på Bornholm evnet at lave en omstilling af et energisystem med sol, vind, biomasse og biogas.

Det er det, vi kan høre, at EU kvitterer ret kraftigt for.

Klaus Vesløv, afdelingschef i Beof.


RESponsible island prize

RESponsible Island Prize skal uddeles af EU-Kommissionen i 2019 og 2020, og Bornholm er tildelt vundet førstepladsen i 2019-udgaven.

Førstepræmien er 500.000 euro (ca. 3,73 millioner kroner), mens andenpladsen (Samsø) og tredjepladsen (Orkneyøerne, Storbritannien) modtager henholdsvis 250.000 og 100.000 euro.

De tre fremhævede forbogstaver "" RES"" er en forkortelse for "" renewable energy solutions"", vedvarende energiløsninger.

Det er en energipris, der belønnerm lokal, vedvarende energiproduktion inden for elektricitet, opvarmning og nedkøling af boliger samt transport.

"" Der er mere end 2.000 beboede øer i EU. De er ideelle testlaboratorier til at udvikle innovativ energiteknologi og kan fungere som generelle modeller for energiomstilling i mindre samfund,"" skriver EU-Kommissionen om formålet med konkurrencen.

Prisen bliver uddelt på baggrund af disse kriterier: ? Andelen af vedvarende energi, der produceres med innovative energiteknologier ? Miljømæssig og socioøkonomisk bæredygtighed og gennemslagskraft ? Involvering af borgere og lokalsamfundet ? Muligheden for at replikere løsningen andre steder Kilde: EU-Kommissionen.

    Klaus Vesløv - er begejstret."
2020-05-23 00:00:00,Ministeren nævner Ørsteds bornholmske idé indirekte: Østersøen skal screenes for steder til havvindmølleparker,Bornholms Tidende,"Det står allerede klart, at den første park bliver Thor i Nordsøen ud for Thorsminde. Ørsted har foreslået at placere park nummer to i Østersøen, fordi man her kan bruge Bornholm som energi-ø og ikke først behøver at skabe en kunstig ø. Efter den nuværende køreplan kommer udbuddet af park nummer 2 i 2023.

De kommende undersøgelser skal bekræfte, at det er praktisk muligt at etablere en eller flere energi-øer i forhold til natur, miljø-og planforhold. De skal desuden levere økonomiske beregninger, der kan gøre det muligt at beslutte noget endeligt. Arbejdet skal spille ind i forhandlingerne om klimahandlingsplanerne, der starter i det nye år."
2020-05-23 00:00:00,Bornholm i ny hovedrolle,Bornholms Tidende,"588 kvadratmeter - cirka 1.4 procent af Danmarks samlede areal. En kystlinje på 158 kilometer - Danmarks femtestørste ø. Afstanden til nærmeste danske kyst er 135 kilometer. Der er betydeligt kortere til Tyskland - 88 kilometer. Og kun 37 kilometer til Sverige.

Der er intet i ovenstående data om Bornholm, der indikerer, at vi i fremtiden skulle spille en hovedrolle i store nationale forhold, endsige internationale.

Selv om bornholmerne er bevidste om deres kvaliteter og særlige vilkår, og ofte smiler lidt hovedrystende og overbærende af dem "" ovre"", så er selvbevidstheden ofte iblandet en slags ydmyghed, hvor man ikke puster sig unødigt op.

Og spørgsmålet er, om vi mentalt overhovedet er i stand til at kapere regeringens ønske om, at Bornholm skal være fundamentet for en af landets to fremtidige energiøer, der skal spille en hovedrolle i en omstilling af dansk energipolitik, som hører til blandt verdens mest ambitiøse.

Men helt konkret skete der det onsdag, at regeringen fremlagde et udspil til en klimahandlingsplan, der senest i 2030 skal gøre Bornholm til en af landets to energiøer.

Det sker ved at tilkoble op til 2 gigawatt havvind med forbindelse til Sjælland og Polen.

Og dermed tyder alt på, at Bornholm bliver et nationalt og internationalt centrum for det, som regeringen samlet kalder "" et paradigmeskifte"" og "" en helt ny epoke i det danske vindeventyr"".

Den anden danske energiø skal placeres i Nordsøen.

Hvor den skal stå på et kunstigt fundament, skal energiøen i Østersøen ske "" ved udnyttelse af Bornholm"", som det hedder i planerne, hvor det ikke markeres i hvilken rækkefølge, de to øer etableres. Men meget tyder på, at det vil være lettest at starte her hos os.

For at forstå omfanget af den udvikling, som Bornholm nu bliver centrum for, skal man huske, at planerne også omfatter anlæg, hvor strømmen fra møllerne lagres og omdannes til brint og grønne brændstoffer. Den såkaldte "" power-to-x"". Hvis de lokale planer, der kører parallelt med de nationale, går igennem, så bliver Bornholm også en central aktør i udviklingen af "" power-to-x"".

Ørsted, DTU og Beof har allerede sat en projekt i gang i den indledende fase. Samtidig står en udbygget Rønne Havn klar, ligesom vi har en lang tradition for sikker betjening af skibe, der lodser af og skal have service.

Med andre ord: Perspektivet er enormt. Bornholm kan reelt stå over for en langtidssikring af arbejdspladser, der ikke er afhængig af tilfældige konjunkturer, men derimod absolut fremtidssikret. Dertil kommer, at hele historien kan indgå som en del af fremtidens branding af Bornholm.

Vi kan godt skyde brystet frem. Der er ingen grund til overdreven ydmyghed. Bornholm kan blive et nyt centrum.

Det sværeste kan blive at vænne sig til den nye hovedrolle.

Bornholm kan reelt stå over for en langtidssikring af arbejdspladser, der ikke er afhængig af tilfældige konjunkturer, men derimod absolut fremtidssikret."
2020-05-27 00:00:00,Power-to-x i mindre skala på Bornholm: Beof er med i elektrolyseprojekt,Bornholms Tidende,"Bornholms Energi og Forsyning (Beof) arbejder på at komme til at deltage i flere projekter, hvor elektrolyse skal testes i mindre skala på Bornholm.

Et af dem - under navnet Offshore Energy Hubs - valgte kommunens økonomiudvalg i marts at støtte med en million kroner, og projektet, som ledes af Danmarks Tekniske Universitet og er et indledende skridt på vejen mod skabelsen af en energiø, har et budget på over 30 millioner kroner. Det har deltagelse af store virksomheder som Ørsted, MAN Energy Solutions, Siemens, Haldor Topsøe foruden Beof og de danske energimyndigheder.

Et af målene med forskningsprojektet, som endnu ikke har fået luft under vingerne, er at udvikle "" prototyper til kombineret produktion og transmission af elektricitet og brint fra vindenergi"", står der i et faktaark fra DTU, som udvalgspolitikerne forholdt sig til, da de bevilgede penge til projektet.


BEGYNDER AT GÅ STÆRKT

Klaus Vesløv, afdelingschef i Beof og medlem af kommunens nyoprettede klimaudvalg, fortæller, at der er stor kommerciel interesse for power-to-x-teknologien, hvor fremtidens store mængder elektricitet fra havvindmøller bruges til at lave brint og syntetisk brændstof.

- Det begynder at gå stærkt. Derfor oplever vi også, at interessen og udviklingskronerne i forhold til at kigge på brint som en reel mulighed på det kommercielt tilgængelige marked accelererer ret voldsomt. Det er en af grundene til, at vi læner os kraftigt ind i det nu, for vi har en interesse i at være med til at flytte det - og selvfølgelig samtidig være med til at tiltrække investeringer til Bornholm, siger Klaus Vesløv, som hæfter sig ved de kendte samarbejdspartnere.

- De partnere, som melder sig ind i projekterne, er dem, der er med til at flytte agendaen.

De har enorme interesser i at få det til at lykkes så hurtigt som muligt.


AKTIVE ØRSTED

Ørsted har identificeret brændstofproduktion som et nyt forretningsområde, for elektrolyseteknologien er en afgørende forudsætning for, at det fulde potentiale fra offshore-vind kan udnyttes. Ørsted er også en del af konsortiet, der nær København vil opføre et gigantisk elektrolyseanlæg, som skal modtage energien fra fremtidens havvindmøller nær Bornholm.

Klaus Vesløv mener, det er logisk, at Ørsted, Københavns Lufthavn og de øvrige virksomheder vil placere en stor del af brintproduktionen i København.

Er der risiko for, at Bornholm overses i den forbindelse? - Det arbejder vi sammen med BRK, Rønne Havn og andre gode kræfter på ikke sker, og i projektet ligger der en plan om at undersøge muligheden for et større elektrolyseanlæg på Bornholm. Men det er klart, at man ikke skal etablere et elektrolyseanlæg på Bornholm af en størrelse, der kan bruges sammen med lufthavnen og alt muligt andet.

Det giver supergod mening på alle niveauer at lægge det der, hvor forbruget er størst. Det har aldrig været forventningen, at verdens største elektrolyseanlæg skulle ligge på Bornholm. Det havde nok været at skyde gråspurve med kanoner, siger Klaus Vesløv og understreger med det samme: - Det er sigtet, at der også skal etableres et elektrolyseanlæg på Bornholm, men selvfølgelig i en helt anden skala, end det man snakker om i København.

Er et elektrolyseanlæg med skibsfarten for øje eller det bornholmske energiforbrug? - Det er faktisk noget af det, man skal prøve at finde ud af i de forsøgsprojekter, vi kæmper for at blive koblet på, siger Klaus Vesløv.

I projektet under ledelse af DTU er det tanken, at parterne skal finde ud af, hvordan en brintproduktion kan tilrettelægges mest effektivt, ligesom man vil vurdere potentialet hos de forskellige mulige forbrugere.

- Der er en helt oplagt mulighed for at kigge på skibstransport, både vores egen (færgerne, red.) og også de mange skibe, der passerer Bornholm. Det er også oplagt at kigge på tung transport, og om den overskudsvarme, der genereres, når man producerer brint, kan bruges i vores fjernvarmesystem, siger Klaus Vesløv, der pointerer, at Beofs deltagelse i projekterne sker under forudsætning af, at de er omkostningsneutrale.

Beofs samlede engagement i Offshore Energy Hubs-projektet er cirka 1,7 millioner kroner svarende til omkring tre årsværk over fire år. Innovationsfonden er i gang med at vurdere projektet.

De partnere, som melder sig ind i projekterne, er dem, der er med til at flytte agendaen. De har enorme interesser i at få det til at lykkes så hurtigt som muligt.

Klaus Vesløv afdelingschef i Beof og medlem af kommunens nyoprettede klimaudvalg.

    Klaus Vesløv, afdelingschef i Beof, oplever, at den kommercielle interesse for at deltage i power-to-x-projekter på det seneste er accelereret kraftigt"
2020-06-04 00:00:00,Lokalt havvindmølleprojekt ud for Arnager et stort skridt nærmere virkelighed: Statsgaranti giver lokal vindmøllepark vind i sejlene,Bornholms Tidende,"I nitiativgruppen for Bornholms Havvindmøllepark har modtaget garantistillelse fra Energistyrelsen. Det oplyser initiativgruppen i et nyhedsbrev, som netop er sendt ud.

Dermed er drømmen om at etablere en folkeejet havvindmøllepark på Rønnebakke rykket et stort skridt nærmere på virkeligheden.

Idéen om en 100 procent lokalt ejet havvindmøllepark så dagens lys i marts 2019, et halvt år før Ørsted lancerede sit store projekt på Rønne Banke.

Energistyrelsens garanti er på 475.000 kroner. Med den i hånden kan Bornholms Havvindmøllepark nu optage et banklån, der skal bruges til at betale for de indledende undersøgelser, som skal fastlægge investerings-og driftsomkostningerne til en kystnær havvindmøllepark ud for Arnager.

Bornholms Havvinds projekt foreslås placeret cirka ni kilometer syd for Arnager og Rønne Lufthavn, mens Ørsteds vindmøller efter planen vil blive opført mindst 20 kilometer fra den bornholmske kyst.

Med sine otte vindmøller ligger Bornholms Havvinds projekt på en langt mindre skala end Ørsteds milliardprojekt. Men det nationale vindmølleprojekt, som ifølge regeringens planer skal levere to gigawatt, gør ikke den folkeejede møllepark overflødig, siger initiativgruppens forperson, Helle Munk Ravnborg.

- Deres projekt er mindst ti gange større end vores. Men Bornholms Havvind-projektet er på 100 megawatt, og det er stadig en stor vindmøllepark, som vil kunne producere energi nok til at dække Bornholms forbrug og mere til, siger Helle Munk Ravnborg.

- Det betyder, at Bornholm nu har en reel chance for at opfylde sit mål om at være selvforsynende med grøn og bæredygtig strøm i 2025.


KLAR TIL NÆSTE SKRIDT I JULI

Allerede i denne uge vil initiativgruppen optage et banklån hos Merkur Andelskasse, som på forhånd har udvist interesse for projektet.

Derefter skal der skrives kontrakt med de konsulenter, som skal foretage de indledende beregninger.

Herefter ventes det at gå stærkt: "" Det er vores forventning, at resultatet af de indledende undersøgelser ligger klar i starten af juli måned. Viser de, at vi kan forvente en fornuftig projektøkonomi, kan vi derfra tage næste skridt og gå i gang med at forberede en egentlig forundersøgelsestilladelse til Energistyrelsen, samtidig med at vi kan tage skridt til at etablere et bornholmsk havvindmøllelaug"", hedder det i nyhedsbrevet.

Selv om det nu ser ud til, at blandt andre Ørsted, Mærsk og DSV vil etablere et stort elektrolyseanlæg i nærheden af København med strøm fra den kommende energiø i Østersøen, vil Bornholms Havvinds mindre vindmøllepark sandsynligvis også indlede et samarbejde med Bornholms Energi og Forsyning om at producere sit eget brintbaserede brændstof i fremtiden. Med mulighed for at skabe overskud til anpartshaverne, altså bornholmske borgere, virksomheder og foreninger.

- Indtil nu har vi været begrænset af søkablet til Sverige, som kun kan transportere knap 60 megawatt. Så vi er selvfølgelig spændte på, om staten og Energinet vælger at etablere en større kabelforbindelse i Østersøen, der også når til Bornholm, som vi så kan få tilladelse til at koble os på, siger Helle Munk Ravnborg.

De to projekter - det lille folkeejede og det store private - udelukker efter Ravnborgs opfattelse ikke hinanden.

- De foregår uafhængigt af hinanden, men med fordele for os, hvis vi kan afsætte overskydende energi via et nyt kabel, siger hun.


TANG-OG MUSLINGEHAVER

Bornholms Havvind er ifølge initiativgruppen et lokalt tiltag, som har til formål at skaffe lokal aktivitet, som rækker ud over produktion af vindenergi.

Energistyrelsens garanti gør det derfor også muligt at arbejde videre med planerne om at etablere et elektrolyseanlæg på Bornholm, ligesom der allerede er taget initiativ til at undersøge mulighederne for at etablere tang-og muslingehaver omkring havvindmølleparken.

Bornholms Havvinds vindmøller skal efter planen begynde at snurre i 2025.

Det betyder, at Bornholm nu har en reel chance for at opfylde sit mål om at være selvforsynende med grøn og bæredygtig strøm i 2025.

Helle Munk Ravnborg Initiativgruppen for Bornholms Havvindmøllepark.


DEN STORE VISION

I 2008 vedtog Bornholms Regionskommune en målsætning om, at Bornholm skal være CO2-neutral med et forbrug udelukkende baseret på bæredygtig og vedvarende energi i 2025.

I 2019 besluttede kommunalbestyrelsen imidlertid at skrinlægge planer om at opstille flere vindmøller på land, og det har indtil for nylig gjort det usikkert, om målsætningen for 2025 kunne nås.

Siden er det gået stærkt. Ørsted præsenterede i november 2019 en storstilet plan om at etablere energiøer i de statslige havvindmølleområder i Nordsøen og i Østersøen, og både borgmester Winni Grosbøll og havnedirektør Thomas Bendtsen reagerede med begejstring, da regeringen for to uger siden lancerede et nyt klimaudspil, som bakker Ørsteds planer op: Bornholm skal nu efter planen gøres til energiø ved at etablere og tilkoble op til 2 GW havvind senest i 2030 med forbindelser til Sjælland og Polen.

Ørsteds vision omfatter på sigt flere mølleparker og eventuelle kabelforbindelser til både Sverige og Tyskland i det, der kan nå op på en kapacitet på 3-5 GW eller mere. Opgaven skal i statsligt udbud.

Kilde: Ørsted.

    Initiativgruppen vil etablere en folkeejet havvindmøllepark på Rønnebakke. Foreløbig planlægges med otte vindmøller, der skal producere 100 megawatt."
2020-06-13 00:00:00,Energistyrelsen har udarbejdet en finscreening af fremtidens vindmølleområder med megen interessant information: 14 ting du bør vide om havvind ved Bornholm,Bornholms Tidende,"LANDFORBINDELSE ELLER ENERGIØER? Fredag i sidste uge offentliggjorde Energistyrelsen en finscreening af fremtidens havvindmølleområder i det danske farvand. I screeningen er områderne opdelt i to grupper; tre havvindmølleparker med direkte forbindelse til land (Nordsøen I, Hesselø i Kattegat og Kriegers Flak ved Møn) og havvindmølleparker med forbindelse til energiøer (Bornholm I og II samt tre områder længere ude i Nordsøen).

De to områder ved Bornholm regnes for at tilhøre den sidste gruppe, energiøer/ hubs, selv om teknologien fra havvindmølleparkerne og ind til Bornholm er den samme som i den første kategori. Men i modsætning til de førstnævnte projekter vil parker i Østersøen yderligere kræve, at der anlægges nye eksportkabler til Sjælland og nabolandene, for at strømmen efter bearbejdelse på Bornholm kan fragtes videre.

I Nordsøen skal de funktioner, der mod øst finder sted inde på selve Bornholm, foregå på en kunstig ø.

Etableringen af energiøer giver mulighed for at bygge væsentlig flere havvindmølleparker i nye områder.

2 REGERINGEN SATSER PÅ BÅDE ØST OG VEST I dansk farvand findes der ifølge Energistyrelsen 14 etablerede havvindmølleparker med en samlet kapacitet på 1.699 megawatt (MW), og i de kommende år er flere nye på vej.

I den nye screening indgår ikke allerede besluttede projekter som første del af Kriegers Flak (600 MW) og Thor (800-1000 MW) i Nordsøen.

Under den tidligere regering blev det besluttet at opføre tre offshoreparker på hver mindst 800 MW, og Thor, som ventes at blive tilsluttet elnettet i 2025, er den første af disse parker. Den nuværende socialdemokratiske regering har føjet flere gigawatt til de grønne ambitioner. I udspillet til en klimahandlingsplan foreslår regeringen at opføre en energiø i Østersøen på to gigawatt samt en energiø i Nordsøen på to gigawatt med plads til mindst 10 gigawatt på sigt. Begge skal oprettes inden 2030.

3 EN, TO ELLER TRE GIGAWATT VED BORNHOLM I screeningen, som rådgivningsfirmaet Cowi har lavet for Energistyrelsen, undersøges tre scenarier ved Bornholm: En, to eller tre gigawatt. I det mindste eksempel er beregningerne lavet på baggrund af området Bornholm I, der ligger længst mod vest. Ved to gigawatt skal begge områder i brug, og der skal opføres 67 vindmøller i hvert felt. Og skal der opføres tre gigawatt, kræver det, at de screenede områder stort set udnyttes fuldt ud. Det indebærer, at der skal opføres 200 vindmøller i alt - fordelt på 78 i Bornholm I og 122 i Bornholm II-feltet, hvis centrum ligger stik syd for Rønne.

På de detaljerede kort over to GW-screeningen står der færre møller længst mod øst og syd i feltet Bornholm II.

Mellem de to områder ved Bornholm er et areal med høj følsomhed, der forhindrer opstilling af vindmøller.

4 MØLLERNE ER GIGANTISKE I screeningen opererer Cowi med, at vindmølleparkerne i Nordsøen og på Bornholm skal bestå af 15 megawatt-møller, den næste generation af offshore-vindmøller.

15 MW-møller forventes at være på markedet i 2030. I standardmodellerne, som den internationale organisation IEA Wind TCP har lavet for møller af den størrelse, er mølletårnet 150 meter højt, og vingerne har en diameter på 240 meter. Det vil sige, at vingespidsen på dets højeste punkt vil være 270 meter over vandet.

Under havoverfladen stikker tårnet yderligere 75 meter ned, og ved havdybder på 30 meter betyder det, at 45 meter skal fæstnes i undergrunden.

Den samlede vægt for en vindmølle kommer til at overstige 3.000 ton.

5 20 KILOMETER FRA KYSTEN - ELLER NÆSTEN Når myndighederne planlægger fremtidens enorme havvindmølleparker indgår et afstandskrav, der sætter en del begrænsninger. Parkerne skal ligge mindst 20 kilometer fra kysten, og som det ses på kortet udelukker dette krav en størstedelen af de indre danske farvande. Andre steder betyder havdybder over 50 meter, at disse dele af det danske territorialfarvand ikke indgår i screeningerne. Det gælder blandt andet en større del af Østersøen øst for Bornholm.

Omkring Bornholm efterlader det to områder på den underjordiske højderyg i retning af Rügen. Indtil i år har et tredje område længere mod sydøst indgået i planlægningen, men det er taget ud på grund af nærheden til polsk territorium.

De detaljerede kort over de tilbageværende områder - Bornholm I og Bornholm II - viser imidlertid, at de nordligste møller ligger lige inden for 20 kilomterzonen fra kysten, og der kan ikke være tvivl om, at møllerne vil blive synlige fra Rønne og den sydbornholmske kyst.

Mere kystnære havvindmølleparker kan dog fortsat bygges, hvilket det folkeejede projekt Bornholms Havvind med otte vindmøller cirka ni kilometer fra kysten er et eksempel på.

6 PROJEKTET ER MULIGT Screeningen viser overordnet, at det er muligt at bygge havmølleparker med forbindelse til en energiø/ hub i alle de undersøgte områder, hvilket inkluderer 10 gigawatt i de tre områder i Nordsøen, som skal kobles på en energiø, samt tre gigawatt i Bornholm I+ II.

Dertil kommer yderligere fem GW i parkerne med direkte landforbindelse, Kriegers Flak på 1 gigawatt, Hesselø på 1 gigawatt samt Nordsøen I på tre gigawatt. Screeningen har altså fundet plads til 18 gigawatt i alt.

Dog tager Energistyrelsen et par forbehold for områderne i Østersøen. Det anbefales, at "" der i delområder ved Bornholm og Kriegers Flak gennemføres en mere detaljeret analyse af følsomheden af udvalgte fuglearter i forhold deres påvirkning ved opstilling af havvind, ligesom der også ved flere af de screenede områder vil skulle tages højde for blandt andet kabler, rørledninger og eksisterende sejruter"", skriver Energistyrelsen i konklusionen.

7 KUNSTIG ENERGIØ ER KUN MARGINALT DYRERE Det anslås at koste 58,26 milliarder kroner at opføre havvindmølleparker ved Bornholm med en samlet kapacitet på tre gigawatt. Det er cirka 370 millioner kroner billigere end de beregnede investeringer til tre gigawatt i energiø-projektet i Nordsøen. Prisforskellen er under én procent.

På Bornholm er udgifterne til fundamenter cirka en milliard kroner lavere i forhold til i Nordsøen, og kabelforbindelserne til havs mellem mølleklynger og transformatoranlægget koster 2,4 milliarder kroner mindre i Østersøen.

Ved at udnytte Bornholm faste grund undgår man udgiften på 3,6 milliarder kroner til etablering af energiø, som kun indgår i regnestykket for Nordsøen. Men alt dette opvejes af, at udgifterne til nye eksportkabler til Sjælland og Polen for Bornholm er værdisat til 23,7 milliarder kroner - hvilket er 6,7 milliarder kroner mere end kabeludgifterne i Nordsøen.

"" Eksportsystemet ved Bornholm forventes at blive noget dyrere end i Nordsøen grundet behovet for havbaserede AC-transformerstationer og længere eksportkabler til Bornholm og videre til DK2 (strømnettet i Østdanmark, red.) og udlandet"", skriver Cowi i rapporten.

En enkelt ting er dog værd at bemærke ved regnestykket i Nordsøen. Udgifterne til anlæg af en kunstigt bygget energiø i Nordsøen er baseret på "" et meget groft overslag"". Med dette forbehold er en kunstig ø med en total kapacitet til 10 gigawatt prissat til 12 milliarder kroner, og i sammenligningen indgår 30 procent af disse udgifter, da de 3 gigawatt i screeningen svarer til 30 procent.

8 ... OG ER EN BEDRE ØKONOMISK CASE END BORNHOLM Cowi har rangordnet de undersøgte scenarier ud fra de langsigtede udgifter i forhold til de producerede strømmængder. "" Levetidsomkostninger"" kaldes nøgletallet. Beregningerne viser, at det - med de valgte forudsætninger - ser ud til bedre at kunne betale sig at investere i Nordsøen.

Nordsøen - tre GW: 461 kroner per MWh.

Bornholm - to GW (2 x 67 vindmøller i Bornholm I + II): 483 kroner per MWh Bornholm - tre GW (Totalt 200 havvindmøller i Bornholm I+ II): 492 kroner per MWh Bornholm - en GW (67 vindmølle i området Bornholm I): 495 kroner per MWh Beregningerne er baseret på, at havvindmølleparkerne har en levetid på 30 år og en diskonteringsrate på 8%.

Tre GW-projektet på Bornholm er mindre effektivt end to GW, fordi vindmøllerne vil komme til at stå tættere og dække for vinden, hvilket resulterer i et forhøjet skyggetab.

9 VINDEN ER BEDST I NORDSØEN Når anlæg i Nordsøen er billigere end alle tre eksempler ved Bornholm, skyldes dette en kombination af dårligere vindressource ved Bornholm og dyrere eksportforbindelser med øget tab ved Bornholm, skriver Cowi.

Vindens kvalitet bedømmes ud fra middelvindhastigheden i 150 meters højde. I Nordsøen blæser vinden med 10,73 meter per sekund, mens den syd for Bornholm i gennemsnit giver 9,92 meter per sekund.

Det elektriske tab i kabler og eksportsystemet anslår Cowi til at være ti procent større på Bornholm end i Nordsøen.

På bundlinjen resulterer det i en større enrgiproduktion i Nordsøen. Havvindmølleparker med en kapacitet på tre gigawatt vil i Nordsøen producere 13.478.374 MWh om året, og på Bornholm er produktionen beregnet til 12.396.929 MWh om året.

De store energimængder vil skabe et kæmpe overskud af el og lægge grunden for en omfattende elektrificering af samfundet. Den beregnede produktion ved en tre GW-park omkring Bornholm vil kunne forsyne over tre millioner husstande med strøm.

10 VIGTIGT FUGLEOMRÅDE Den vestlige del af Bornholm II ligger i et internationalt vigtigt fugleområde. I området overvintrer havlit, fløjlsand og sortand, der blandt andet lever af blåmuslinger, som der er store forekomster af i området. I denne del af Bornholm II kan der således være risiko for, at disse arter vil blive fortrængt fra et vigtigt fourageringsområde, hvis der opstilles havvindmøller, skriver Cowi. Området er et såkaldt IBA-område og er udpeget af den Internationale organisation Bird Life International, men det er ikke omfattet af internationale direktiver eller konventioner som for eksempel Natura 2000. Cowi anbefaler, at der gennemføres en detaljeret analyse af følsomheden af disse fuglearter.

Desuden er Østersøområdet mellem Danmark, Sverige og Tyskland vigtig for trane-og rovfugletræk.

I Bornholm I og II ligger i trækruterne for fugle, der yngler i Sverige og Norge, og som overvintrer mod syd. "" Der kan være risiko for, at opstilling af havvindmøller kan forårsage en barrierevirkning eller udgøre en kollisionsrisiko for trækkende fugle"", skriver Cowi, der også lægger op til en mere omfattende analyse af trækfugle.

11 HAVBUNDEN ER "" MINDRE VELEGNET"" VED BORNHOLM Mens undergrunden i Nordsø-områderne i screeningen betegnes som "" velegnet"", får havbunden i de to bornholmske felter bedømmelsen "" mindre velegnet"". "" Bornholm I og Bornholm II er rangeret lavere end Nordsøen II og Nordsøen III grundet den mindre tykkelse af glaciale sedimenter og dermed mindre dybde til hårde bjergarter.

"" Området vurderes som mindre velegnet for fundering med monopæle (fundamentet under vand, red.), idet installation af monopæle besværliggøres af mulig hårdt moræneler med sten, højtliggende, mulig hårdt og flintrig kalk, samt højtliggende, muligvis cementerede marine aflejringer"", skriver Cowi.

Konklusionen er dog, at der på nuværende tidspunkt og vidensniveau ikke er fundet geologiske eller geotekniske faktorer, der vurderes at kunne forhindre placering af havvindmøllefundamenter. Alle områder kan derfor anvendes til opstilling af havvindmøller ud fra en geologisk og geoteknisk betragtning.

12 BEGRÆNSET PLADS I EL-NETTET De to danske el-net har en begrænset kapacitet.

I den seneste energiaftale fra 2018 er gjort plads til 5,3 gigawatt til udbygning af havvind - 3,3 GW i det vestlige net og to GW i det østlige (DK2), som Bornholm samt Hesselø og Kriegers Flak ville skulle levere til. På grund af kapacitetsloftet antager Cowi, at kun en GW produceret ved Bornholm skal tilgå det danske net, mens de resterende en-to GW skal sendes til udlandet, formentlig gennem den foreslåede forbindelse til Polen.

I screeningen er de forskellige havvindmølleparker gjort uafhængigt af hinanden. Men i praksis skal udbygningen af havvind i Nordsøen, Hesselø, Kriegers Flak samt Bornholm anskues i et samlet hele, "" da valget af et bestemt område vil have direkte konsekvenser for øvrige belyste områder,"" skriver Cowi.

13 FRA VEKSELSTRØM TIL JÆVNSTRØM PÅ LAND I vindmøllernes turbiner produceres vekselstrøm med en spænding på 66 kilovolt. Til havs, nær vindmøllerne, skal der opføres transformerplatforme, hvor spændingen hæves til 220 kilovolt.

Herfra kommer eksportsystemet til at blive opbygget med parallelle kabelsystemer, der hver har en samlet installeret effekt på 500 megawatt.

Installeres der to gigawatt, skal der altså føres fire eksportkabler ind til land, hvor transformerstation nær kysten omformer vekselstrømmen til jævnstrøm.

I eksportkabler fragtes 220 kilovolt jævnstrøm til modtagerne af strømmen, hvilket sandsynligvis bliver Sjælland og Polen.

14 HASLE ER I SPIL Hvor på Bornholm skal landanlægget ligge? I screeningen er et område lige nord for Hasle udpeget som stedet, hvor strømmen skal føres i land. Det er her, Energinet har udpeget et areal på fire-seks hektar, hvor der er plads til anlægget.

"" Ilandføringen er valgt i et område med marker og vurderes derfor velegnet til formålet. (...) Fremføring af eksportkablerne fra ilandføringsstedet til Ny Hovedstation Hasle vurderes til at have lav kompleksitet, der skal dog tages højde for klippegrund,"" skriver Cowi.

Til Bornholms Tidende oplyser Energinets chefprojektleder Poul-Jacob Vilhelmsen, at tegnestiften lige nord for Hasle skal opfattes som "" et tankeeksperiment"", der er lavet for at have nogle faste antagelser at gå ud fra til screeningen. Da anlægget skal forbinde kabler havvindmølleparkerne med forbindelse til både Polen og Sjælland, giver det mening at placere hovedstationen langs det meste af den bornholmske syd-og vestkyst, hvor der måtte være plads. Der er brug for et område på fire-seks hektar med åbne marker til lav bebyggelse.

- I realiteten kunne du tage stationen op og trække den rundt langs kysten. Det vil komme helt an på forprojektet, siger Poul-Jacob Vilhelmsen om placeringen af landanlægget.

    Øverst ses Cowis bud på, hvordan vindmøllerne kan placeres, hvis der skal installeres 2 gigawatt. Hver prik repræsenterer en 15 MW-mølle, og der planlægges med 67 Møller i hvert af de to områder. Den lilla linje er 20 km fra Bornholms kyst. På det nederste kort er fordelingen af de 200 Møller, der er behov for, hvis kapaciteten skal op på 3 gigawatt."
2020-06-18 00:00:00,Regionskommunen opretter ny grøn tilskudspulje til større projekter: Millioner fra EU-præmie skal uddeles i 2020 og 2021,Bornholms Tidende,"En stor pengepræmie på 0,5 millioner euro - eller 3,73 millioner danske kroner - faldt ned i Bornholms Regionskommunes turban i april, da EU-Kommissionen tildelte Bornholm Responsible Island Prize 2019. Regionskommunen og Bornholms Energi og Forsyning (Beof) havde i fællesskab tilmeldt sig og leveret materiale til konkurrencen, som belønnede vedvarende energiløsninger på europæiske øer.

Nu skal pengene ud at arbejde. Kommunaldirektør Johannes Nilsson foreslår, at præmien skal uddeles til lokale energiprojekter.

Forvaltningen har fremsat en liste af kriterier, som Økonomi-, Erhvervs-og Planudvalget skal fordele pengene efter. Onsdag drøftede udvalget, hvilken model puljen skal organiseres efter; om embedsværket skal udvælge og frasortere ansøgere forud for politisk vurdering, eller om hele processen skal være en ren politisk opgave for medlemmerne af udvalget.

Valget faldt på den anbefalede model, hvor ansøgningerne modtages administrativt, og det administrativt bliver vurderet, om de falder ind under de udmeldte kriterier i forhold til blandet andet indhold, beløbsstørrelse, sammenhæng og medfinansiering.

Hvis administrationen vurderer, at ansøgninger ligger inden for kriterierne, lægges de til politisk behandling på det møde i Økonomi-, Erhverv-og Planudvalget, der passer ind i processen. Den model indstiller udvalget til kommunalbestyrelsen.


MINDST EN KVART MILLION

Kommunaldirektøren lægger op til, at projekter af en vis størrelse bør tilgodeses.

"" Da puljen har et strategisk sigte, vil ansøgninger under 250.000 kroner som udgangspunkt få et administrativt afslag,"" skriver kommunens administration om modellen, hvor administrationen har indflydelse.

De ansøgninger, som administrationen vurderer til at ligge inden for kriterierne, skal til politisk behandling på et møde i Økonomi-, Erhvervs-og Planudvalget.

Beof vil blive taget med på råd og levere faglige vurderinger af projekterne inden politisk behandling.

"" Såfremt Bornholms Energi og Forsyning selv er ansøger, vil der ikke blive indhentet faglig vurdering fra Bornholms Energi og Forsyning,"" understreges det i sagsfremstillingen.

Kommunaldirektøren foreslår, at puljen skal uddeles á tre omgange med et halvt års mellemrum. Ved hver ansøgningsrunde vil puljen bestå af 1.240.000 kroner. Der lægges op til, at første ansøgningsfrist bliver i oktober 2020.

Da puljen har et strategisk sigte, vil ansøgninger under 250.000 kroner som udgangspunkt få et administrativt afslag Administrationen i sagsfremstillingen .


KRAV TIL ANSØGERE

Foreninger og virksomheder med cvr-nummer har adgang til at søge tilskud fra den nye pulje. Den kommunale administration foreslår, at projekterne skal leve op til disse kriterier: Projektet understøtter kommunalbestyrelsens visioner for grøn omstilling og mulighed for at blive en "" energiø"" Projektet skal foregå lokalt på Bornholm, og resultater skal leveres på Bornholm Det skal fremgå, at projektet fremmer innovation indenfor grøn omstilling og kræver lokalt engagement Positive afledte effekter påvirker det bornholmske samfund herunder skaber flere arbejdspladser Projektets formål skal være foreneligt med kommunalfuldmagten og øvrig dansk lovgivning Ansøgningerne vil blive vurderet af Økonomi-, Erhvervsog Planudvalget på baggrund af: Effekten på den grønne omstilling og Bornholms mulighed for at blive en energiø Graden af innovation i projektet Positive afledte effekter på det bornholmske samfund herunder arbejdspladser Samarbejde med lokale aktører herunder Bornholms Energi og Forsyning Det ansøgte tilskudsbeløb skal være på minimum 250.000 kr.

Tilskuddet bruges til medfinansiering af projekter, og således ikke fuld finansiering."
2020-07-24 00:00:00,Dansk Metal Bornholm kigger ind i svær øvelse ovenpå coronakrisen: De ledige skal blive på Bornholm,Bornholms Tidende,"Coronakrisen har tæret hårdt på den bornholmske industri, hvor særligt de eksporterende virksomheder halter bagefter.

Det mærker man hos fagforeningen Dansk Metal Bornholm, hvor man lige nu har 177 ledige medlemmer.

Sammenholdt med et tal, der sidste år lå på kun 15 ledige medlemmer, er det nu en anden situation, man håndterer i fagforeningen.

- Kursus og opkvalificering er vejen frem.

Vores ledige skal hele tiden klædes bedre på, sådan så at når beskæftigelsen igen melder sig til efteråret, så er de klar og kvalificerede til at påtage sig arbejde, siger formand Klaus Holm.

For selvom der er langt imellem jobsene lige nu, er formanden ikke i tvivl om, at Bornholm snart vil mangle kvalificeret arbejdeskraft.

Og her handler det om at fastholde de ledige, understreger han.

- Vi er overbevist om, at vi vil komme til at mangle arbejdskraft inden for to år. Det er jeg slet ikke i tvivl om, når jeg kigger for vores antal af medlemmer, og den alderssammensætning, vi har. Så selvom mange måske føler sig fristet til at rejse over, hvor der kommer hurtigere gang i hjulene, er vores budskab: slå koldt vand i blodet og bliv her, siger Klaus Holm.


HULLER I ARBEJDSMARKEDET

Dansk Metal Bornholm har derfor i de seneste par måneder haft travlt med at guide medlemmer.

Her har øvelsen også bestået i at omdirigere de ledige til brancher, der aktuelt manglede hænder.

For eksempel har man hjulpet 10 smede i gang med at tage stort kørekort, fordi der her og nu mangler arbejdskraft til lastbilschauffører.

- Mange har handlet på nettet i coronatiden, så lastbilschauffører har været efterspurgt, siger Klaus Holm.

Dansk Metal Bornholm har desuden udbudt sikkerhedskurser for at ruste deres medarbejdere på til beskæftigelse i de kommende planer for Bornholm som energiø og hjemsted for store vindmøllerparker, og vil i samarbejde med Campus Bornholm opkvalificere medlemmer med blandt andet svejse-og robotkurser.

- Vi arbejder målrettet her i huset med at være køreklar, så snart virksomhederne kommer ordentligt i gang igen. Så er der i hvert fald ikke nogle af vores medlemmer, der skal stå tilbage, fordi de mangler et bestemt cerrtifikat, siger Klaus Holm."
2020-08-15 00:00:00,Kystnær havvindmøllepark med i kommunens energipolitik,Bornholms Tidende,"Senere på året ventes kommunalbestyrelsen at vedtage en ny energipolitik.

Regionskommunen har hyret det eksterne firma Logics til at foretage et analytiske forarbejde, som energipolitik og -strategi skal bygges på. Der skal regnes på tre scenarier, og et af dem tager udgangspunkt i, at det lykkes at opføre en kystnær havvindmøllepark på 90-100 megawatt.

- Vores havvindmøllepark indgår i to af de scenarier, der bliver regnet på i udvalget, så der er fortsat politisk opbakning til projektet, fortæller Helle Munk Ravnborg, der udover at være forperson for initiativgruppen bag en lokalt ejet havvindmøllepark er udpeget som en af to borgerrepræsentanter i det rådgivende klima-og bæredygtighedsudvalg, som blev dannet i 2019.

I det ene scenarie indgår den kystnære havvindmøllepark alene. I det andet scenarie er den tænkt sammen med en eller flere større havvindmølleparker i en afstand af minimum 20 kilometer fra Bornholms kyst - altså det storstilede energiø-projekt.

Det sidste scenarie er "" ingen nye vindmøller"".

I oplægget til analysearbejdet står, at simuleringen af den kystnære havvindmøllepark skal baseres på en model, hvor "" energien føres i land på Bornholm og transformeres og tilføres det nuværende elnet, der skal forstærkes. Mulig idriftsættelse 2025.

Scenariet udarbejdes inden for den kapacitetsmæssige ramme af det nuværende søkabel."" Analysen skal afdække, hvilke konsekvenser en havvindmøllepark på Rønnebakke vil få for det samlede energisystem, og hvordan energien fra vindmøllerne kan bruges til produktion af brint og syntetiske brændstoffer, - en proces, der ofte kaldes "" power-to-x"".

Mulighederne inden for eksempelvis lagring og omformning af overskydende energi samt grøn omstilling af transport og bygninger vil også blive beskrevet og vurderet i analysen af de tre scenarier, der inden længe vil blive afleveret til kommunen.


FORDELE MED ENERGIØ

Siden kommissoriet til energipolitikken blev vedtaget i marts, er det mest ambitiøse scenarie rykket meget tættere på, eftersom et stort politisk flertal på Christiansborg i juni besluttede, at der skal opføres havvindmølleparker på to gigawatt ved Bornholm. Hvis energiø-projektet bliver realiseret, kan nye kabelforbindelser blive en fordel for det lokalt forankrede havvindmøllelaug, vurderer forpersonen for gruppen, der har taget initiativ til projektet.

- Det vil give nogle mere sikre kabelforbindelser og en livline for forsyningssikkerheden. Beof stiller sig positiv over for begge projekter, siger Klaus Vesløv, afdelingschef i Bornholms Energi og Forsyning (Beof) og medlem af kommunens rådgivende udvalg.

Helle Munk Ravnborg ser også muligheder i synergieffekten mellem de to parker.

- De foregår uafhængigt af hinanden, men med fordele for os, hvis vi kan afsætte overskydende energi via et nyt kabel, sagde hun i juni om udsigten til to havvind-projekter.

Selve det at etablere havvindmølleparken bliver hverken billigere eller dyrere, fordi parken er folkeejet.

Helle Munk Ravnborg forperson for initiativgruppen.


DET LOKALE HAVVINDMØLLEPROJEKT

Initiativgruppen vil etablere en folkeejet havvindmøllepark på Rønnebakke, en undersøisk forhøjning, der ligger cirka ti kilometer fra sydkysten (se kort) og derfor regnes for at være en kystnær havvindmøllepark.

Foreløbig planlægges med otte vindmøller med en samlet kapacitet på 90-100 megawatt.

Initiativgruppen består af Helle Munk Ravnborg, Kirsten Juni, Peter Haag, Kenn Kjellberg, Mads Meisner, Stine Mikkelsen, Steffen Olsen, Morten Riis, Bitten Sohn Thomsen, René Larsen Vilsholm, Søren Randbøll Wolffog Hisham Wael Zaki.

Deres idé om en 100 procent lokalt ejet havvindmøllepark så dagens lys i foråret 2019, efter at det stod klart, at der var politisk flertal i kommunalbestyrelsen imod opsætning af flere vindmøller på landjorden.

    Sosebugten viste sig fra sin flotteste side i lørdags, hvor himmel og hav gik i ét ude i horisonten. Om fem år kan en havvindmøllepark en halv snes kilometer fra stranden føjes til udsigten, hvis Bornholms Havvindmøllelaug lykkes med dets planer."
2020-08-18 00:00:00,"Klimaminister Dan Jørgensen (S) om det gigantiske havvindmølleprojekt i Østersøen: Vi har tiltro til, at Bornholm kan løfte opgaven",Bornholms Tidende,"Natten til mandag den 22. juni indgik et overvejende flertal af Folketingets partier en aftale, som betyder, at Bornholm bliver energiø med en havvindmøllepark 20 kilometer ude i Østersøen, hvor power-to-x, som det hedder, skal sikre, at strømmen, som laves på havet, også kan lagres og omsættes.

Et gigantisk projekt, som nødvendigvis må skabe tusinder af job, men hvor mange? Vi spørger klima-, energi-og forsyningsminister Dan Jørgensen.

Kan du overhovedet sige noget om, hvad vindmølleparkerne ved Bornholm og i Nordsøen giver af arbejdspladser - og ikke mindst på Bornholm? - Jeg kan ikke begynde at sætte tal på, det er klart, siger Dan Jørgensen.

- Men jeg kan sige, at det er kæmpestort det her. Og det er rigtig mange arbejdspladser, vi taler om. Og det er da først og fremmest godt for Bornholm, tror jeg, fordi der er tale om så mange forskellige typer af job.

Kan man forestille sig, at regeringen vil skyde nogle penge efter noget efteruddannelse af den bornholmske arbejdsstyrke? - Vi bliver selvfølgelig nødt til at se på, hvordan vi i de kommende år, når vi skal lave de her meget store udbygninger - ikke kun på Bornholm, men også andre steder i landet - får uddannet arbejdsstyrken til det, det er klart. Men jeg kan ikke sidde her og love præcise penge til præcise dele af landet, det giver sig selv, men det er klart noget, vi kommer til at se på - hvordan kan vi sikre en arbejdsstyrke. Og det skal selvfølgelig også ske i samarbejde med erhvervslivet og i særdeleshed med fagbevægelsen.

Er det Bornholm, der selv skal være lidt fremme i skoen og sige "" kunne vi få trukket nogle efteruddannelsespenge til Bornholm""? - Jeg vil sige, at Bornholm jo er fremme i skoene generelt, og Winni (Grosbøll, borgmester, red.) gør et fremragende arbejde for at varetage øens interesser. Så der er aldrig nogen af os her i København, der er i tvivl om, hvad Bornholm mener, og hvad der er behov for. Så det gode arbejde skal man selvfølgelig fortsætte, og vi vil selvfølgelig være meget lydhøre. Det er jo også en del af vores samlede strategi. Når vi har valgt Bornholm til at være den ene af de her to destinationer for energiøer, som er en kæmpe satsning for Danmark, så er der selvfølgelig geografiske grunde til det, men der ligger også det i det, at vi føler os sikre på, at Bornholm er et sted, som kan kapere det her. Som kan løfte det. Det er en kæmpe mulighed for Bornholm, men det er jo også en kæmpe udfordring.

Kan du beskrive karakteren af det arbejde, Bornholm har gjort i forhold til den politiske beslutning, der blev taget - altså hvor kompetent har det været, og er det noget, andre kan lære noget af? - Jamen, det har helt sikkert være utrolig kompetent. Selvfølgelig med borgmesteren i spidsen, men jo også jeres embedsværk, folketingspolitikere - jeg må sige, at det har været en fornøjelse at arbejde sammen med faktisk alle, vi i mit ministerium har haft kontakt til fra Bornholm. Det kan man helt sikkert lære noget af.


NÆSTE SKRIDT

- Det er selvfølgelig klart, at det her også handler om noget andet, som er ude af politikernes og embedsmændenes hænder. Nogle geografiske, vindmæssige og andre forhold, som betyder noget.

Men man skulle dog stadig vælge, hvor energiøen skulle placeres? - Det er det, man skulle, og der er det klart, at vi har tiltro til, at Bornholm kan løfte den her opgave.

Nu er der energiøer på vej, men de gør vel ikke det hele, så hvad er regeringens næste skridt? Der må komme flere tiltag, og kommer Bornholm til at spille en rolle i dem? - For det første må jeg sige, at det her med energiøer selvfølgelig ikke gør det alene, men det er en meget stor ting, en helt ny æra inden for havvind. Vi var også det første land, der lavede havvindmølleparker - vi havde den første i 1991, hvor hele verden kiggede på os og folk rystede på hovedet og sagde, det er alt for dyrt og hvorfor gør i det. Men det var godt, vi gjorde det, for det var jo startskuddet til den udvikling, som nu har gjort, at havvind faktisk kan konkurrere med kul og atomkraft mange steder i verden på pris. Vi laver nu havvindmølleparker uden at give offentlig støtte til opførelsen.

Det kunne kun ske, fordi vi tog de første skridt. Nu tager vi så det næste første skridt med de her øer.

- Men det er klart, der er også andre ting, der skal gøres. Vi skal have lavet en grøn skattereform, vi skal have lavet en sektorstrategi for vores transportsektor og for vores fødevaresektor, altså landbruget specifikt.

Og der er det da klart, at der er noget, der kommer til at have indflydelse på Bornholm, specielt fødevareproduktion er jo stor på Bornholm, men det er så også mit indtryk, vil jeg sige - også fra min tid som fødevareminister nogle år tilbage - at jeg kender Bornholm og bornholmerne som et sted og nogle personer, som vil den grønne omstilling, og hvor der er fokus på det. Bredt, også i erhvervslivet og i fødevareproduktionen, så jeg forventer klart, at Bornholm også vil melde sig ind i den kamp.

Har du et personligt forhold til Bornholm? Er du kommet der? - Ikke andet end så mange andre danskere. Jeg elsker øen og er kommet der på ferier og til folkemøder og alt det der, siger Dan Jørgensen.

MERE SIDE 4-5.

Der er aldrig nogen af os her i København, der er i tvivl om, hvad Bornholm mener.

Dan Jørgensen minister."
2020-08-20 00:00:00,Klimaministerens råd til Beof: Lav et projekt og søg om penge,Bornholms Tidende,"Bornholm er i en virkelig god position for i fremtiden at udvikle noget, ikke kun på det område, men i det hele taget grønt."
2020-08-20 00:00:00,"Nu bliver hensættelser tilbagebetalt af Rønne Vand og Varme: 43,3 millioner kroner er på vej tilbage til RVV's andelshavere",Bornholms Tidende,"Der er grund til at være glad, hvis man er kunde hos Rønne Vand og Varme (RVV). Rønneboere, der har tjekket deres seneste varmeregning, har kunne se det ved selvsyn: Varmen var blevet betragteligt dyrere. Men nu melder RVV ud, at der er 43,3 millioner kroner på vej retur til andelshaverne.

Med andre ord: Varmen bliver ikke som sådan billigere, men regningen bliver mindre, fordi de 43,3 millioner bliver trukket fra over en eller to regninger.

At varmeregningen pludselig steg betydeligt i foråret var et udtryk for, at RVV pr. den 1. marts hævede prisen med hele 47,8 procent.

Og hvorfor nu det? Prisen fra Beof steg fra cirka 80 kroner og til cirka 164 kroner pr. gigajoule, en prisstigning, RVV nødvendigvis måtte sende videre til kunderne.

Det er en kompliceret sag, idet prisstigningen skyldes en årelang ballade mellem RVV og Bornholms Energi og Forsyning (Beof), som RVV køber varme af. Den har været udkæmpet på både argumenter og i retssale, og indtil videre er de eneste, der umiddelbart har vundet på den, de revisorer, konsulenter og advokater, som har modtaget millioner af kroner i salær, når selskaberne har krydset klinger.

Striden kan for udenforstående virke lettere uoverskuelig, men har blandt andet handlet om Beofs prissætning på fjernvarme og om de 124 millioner kroner, ombygningen af Blok 6 kostede - uden at RVV havde givet sit tilsagn til den, hvorfor selskabet ikke syntes, det skulle betale 92 procent af afskrivningerne, sådan som Beof efterfølgende krævede.

Siden har RVV også været utilfreds med den pris, Beof opkræver for varmen, og ønsket at lade sine henlæggelser på 43,3 millioner kroner, som selskabet havde øremærket til investeringer i kraftvarmeværket, indgå i forhandlingerne om en ny varmeleveringsaftale.

Henlæggelserne er godkendt af Forsyningstilsynet i 2017 og -18.

- De må alene bruges til investering eller tilbageførelse til kunderne, siger direktør i RVV Erik Steen Andersen til Bornholms Tidende.

Ifølge et lovkrav må henlæggelser ikke holdes tilbage i mere end fem år, inden de enten skal bruges eller føres tilbage til kunderne, og RVV har da også fra blandt andet politisk side været under pres for ikke at skulle holde sine kunder som gidsler i sagen, men føre de hensatte millioner tilbage til brugerne, altså andelshaverne.

Og under alle omstændigheder skulle de retur til kunderne i løbet af 2022 og 2023 på grund af femårsreglen.

Et afgørende aspekt i striden har været, at RVV mener, at varmekunderne unødigt betaler til el-produktionen på blok 6, idet argumentet fra RVVs side har været, at varmekunderne i Rønne ikke skal betale til omkostninger på grund af en el-produktion, og nu, forklarer Erik Steen Andersen, er RVV nået til den konklusion, at det er bedre at returnere pengene til kunderne: - Den investering, som vi skulle betale for hos Beof eller Bep, Bornholms El Produktion, har vi ikke lyst til at deltage i. Økonomien ser så faldefærdig ud i øjeblikket, at vi ikke vil lægge hverken 50 eller 100 millioner kroner ned i den kasse. Pengene vil ligge bedre i varmekundernes lommer, og så må vi betale vores andel af investeringen i Blok 6 over varmeprisen efterhånden, som vi modtager varmen, siger han.


DEN DÅRLIGE ØKONOMI

Den opståede situation er ikke mindst fremprovokeret af det energiforlig, der blev indgået i Folketinget den 22. juni, og som blandt andet betyder, at Bornholm bliver energiø med opførelse af en gigantisk vindmøllepark på Kriegers Flak ude i Østersøen. Konsekvensen bliver altså, at RVV sender hensættelserne retur til andelshaverne.

I en pressemeddelelse forklarer RVV således: "" Bestyrelsen i Rønne Vand og Varme (RVV) har gennem nogen tid overvejet, om det er i andelshavernes interesse at betale et større millionbeløb til Bornholms El Produktion A/ S (Bep) for en råderet over varmeproduktionen på blok 6. Årsagen er Beps tilsyneladende meget dårlige økonomi, hvor man blandt andet siger, at man kun har et likvidt beredskab året ud.

Senest kan man læse, at Beof måske vil sælge elnettet for at gøre den samlede gæld i koncernen mindre.

Energiøen ved Bornholm blev en kendsgerning i forbindelse med, at Folketinget vedtog energiforliget af 22. juni. Dette er umiddelbart glædeligt for Bornholm, men betyder for Bep, at et fast årligt tilskud fra staten på cirka 40 millioner kroner forsvinder, fordi der ikke længere vil være brug for, at Bep er reservelast på Bornholm. Dette vil naturligt yderligere presse Beps økonomi.

Det er derfor rettidig omhu fra RVVs bestyrelse at overveje, om det er i andelshavernes interesse at betale et anseligt beløb for en fremtidig ret til at modtage varme fra Bep.

I sammenhæng hermed har det også betydning, at med vedtagelsen af energiforliget af den 22. juni 2020 er kraftvarmekravet i Rønne blevet fjernet.

Konklusionen fra RVVs bestyrelsen er, at det ikke er i andelshavernes interesse at foretage en større straksbetaling for en fremtidig ret til at modtage varme. De allerede henlagte 43,3 millioner kroner vil derfor blive tilbageført til andelshaverne.

Vi har ikke lagt os fast på, hvorledes hensættelserne tilbagebetales, men meget taler for en udbetaling over en eller to gange i forbindelse med a conto-opkrævningerne, men det skal RVV have en dialog med Forsyningstilsynet om"".


SÅ MEGET FÅR DU RETUR

RVV har omkring 5.000 målere ude blandt andelshaverne, oplyser direktør Erik Steen Andersen.

- En del af dem er placeret i etageejendomme, så de dækker i alt omkring 7.500 boligenheder og 15.000 mennesker, siger han.

- Et gennemsnitshus bruger omkring 65 gigajoule om året, og det vil betyde, at der kommer et sted mellem 5.000 og 6.000 kroner tilbage til husstanden, hvorefter regningerne vil være ændrede i fremtiden. tøm.

    Nu bliver det lidt sjovere at modtage sin varmeregning. Arkivfoto: Berit Hvassum
    Den famøse Blok 6 på Rønne Havn. Arkivfoto: Jens-Erik Larsen
    Erik Steen Andersen, direktør i RVV. "
2020-08-27 00:00:00,Endnu mere avis fremover,Bornholms Tidende,"I dag udløber fristen for at søge de to stillinger som journalist på henholdsvis sporten og på syd øst-redaktionen, som Bornholms Tidende har slået op. Meget er sket det seneste halve år, ikke mindst oprettelsen af tre nye lokalredaktioner og en overgang til, at meget mere stof kører ud digitalt.

Selv om vi generelt kan mærke, at ændrede medievaner også blandt bornholmerne betyder færre abonnenter - flere "" nøjes"" for eksempel med gratis online-nyheder fra for eksempel TV2/ Bornholm og sparer avisen væk - så skal vi også huske at fejre avisens sejre. Aldrig tidligere har så mange været abonnent digitalt. Der er lagt nogle spor, som vi skal fortsætte ad. Målet er at opbygge et stærkt fællesskab, hvor vi som medie bliver stedet, hvor bornholmerne flokkes, handelslivet viser sig frem - og politikerne er nødt til at følge med.

Så må vi bare håbe, at vi bliver belønnet. Først og fremmest af bornholmerne og andre, der holder af vores ø, men også af de landspolitikere, der i dag synes, at statskontrollerede regionale radio-og tv-stationer skal forfordeles økonomisk fremfor frie lokale aviser. En besynderlig logik, der snart må have sin ende, eftersom den helt afgørende lokale debat jo udgår fra avisens univers.

Mange læsere mener, at avisen er "" deres"". Heldigvis.

Der går et særligt bånd mellem den trofaste læseskare og avishuset i Nørregade i Rønne. Derfor denne opdatering, så I ved, hvad der kan være på vej. Avislæsere kan være trofaste på grænsen til det konservative, så det er altid en god ide at varsle forandringer i god tid, så polemikken omkring dem bliver spredt lidt ud - og vi kan nå at reagere på læsernes kompetente reaktioner.

Først og fremmest vil vi løfte niveauet i den lokale dækning. I dag er der fire journalister på redaktion vest, og tre på nord og syd øst. Nu er målet, at vi skal have fire journalister på alle tre lokalredaktioner. Det skal gerne ske fra 1. november. Dermed skal det blive muligt at opsnuse, præsentere og ikke mindst fastholde de vigtigste sager. Hvad skete med kvinden, der faldt ned fra rækværket i Svaneke? Giver den energi-ø overhovedet flere lokale arbejdspladser? Hvornår sker der noget med de underdimensionerede kloakker på øen? I en tid, hvor megen journalistik er mere hurtig end den er kompetent, skal det skrevne medie huske sin force: At præsentere historierne i det lange og seje træk, hvor vi også husker slutspillet. Målet er som altid at gøre læserne klogere, så de kan træffe egne valg og danne deres egne holdninger.

Dertil kommer, at avisens sportsdækning skal nytænkes.

Sport og motion skal præsenteres i forlængelse af det liv, læserne lever. Deres sport. Deres motion. Livsstil og sundhed. Foreningslivet - på godt og ondt. Og selvfølgelig stadigvæk de vigtigste resultater.

Samlet og kort sagt: Avisen forsøger at fastholde et sundt stofskifte, hvor vi bliver ved med at dyrke den skrevne presses dyder samtidig med, at vi kommer tættere på bornholmernes liv. Det er det, kun din avis kan.

I en tid, hvor megen journalistik er mere hurtig end den er kompetent, skal det skrevne medie huske sin force: At præsentere historierne i det lange og seje træk."
2020-09-04 00:00:00,Kun SF og Enhedslisten var bekymrede og fandt kravene til havnen for få: Rønne Havn får lov at bruge rekreativt område til oplagsplads,Bornholms Tidende,"Rønne Havn får lov at bruge et fem hektar stort areal ved Galløkken i Rønne som oplagsplads, når de store projekter om vindmøller til havs går i gang.

Det vedtog et flertal i kommunalbestyrelsen på et ekstraordinært møde torsdag aften.

SF og Enhedslisten var alene om ikke at ville godkende den lokalplan og det tillæg til kommuneplanen, som politikerne formelt stemte om."
,Kommunen får projektleder til arbejdet med energiøen,Bornholms Tidende,"I to år skal en medarbejder i en nyoprettet stilling som projektleder sørge for, at Bornholm samler trådene og bliver klar til at samle flest mulige gevinster op fra den kommende energi-ø. Kommunalbestyrelsens økonomiudvalg godkendte onsdag at sætte godt 1,3 millioner kroner af til arbejdet.

Koordinatoren kommer til at arbejde for regionskommunen, men i samarbejde med Business Center Bornholm, Campus Bornholm, Offshore Center Bornholm, Rønne Havn og Beof, der alle har ønsket, at kommunen tager den koordinerende rolle på sig."
,Jeppe Kofod ser muligheder i baltiske planer om havvind,Bornholms Tidende,"Vindmølle-eventyret i Østersøen kan blive større endnu. Også Estland og Letland har planer om at stille vindmøller op i Østersøen, og de planer kan også komme Danmark til gavn.

Det siger udenrigsminister Jeppe Kofod (S), efter at han tirsdag åbnede en konference om vindenergi i Estlands hovedstad Tallinn. Konferencen var arrangeret af det estiske energiselskab Eesti Energia i samarbejde med den danske ambassade i Tallinn, og formålet med arrangementet var at udveksle erfaringer om arbejdet med grøn energi og ikke mindst havvindmøller i Østersø-regionen.

Estland står i de kommende år over for gradvist at skulle omstille sig fra olieskifer til bæredygtig energi, og her kan havvindmølleparker i Østersøen være en af løsningerne.

- Estland, Letland og Danmark samarbejder faktisk allerede i dag med at udveksle erfaringer om blandt andet havvindmøller. Men i mine øjne er der potentiale for endnu mere vindkraft i Østersø-regionen, siger Jeppe Kofod til Bornholms Tidende i en pressebriefing fra Udenrigsministeriet."
2020-09-18 00:00:00,"Kommunen sætter 750.000 kroner i millionprojekt, der skal skabe job og vækst: Bornholms erhvervsliv skal gøres klar til energieventyr",Bornholms Tidende,"Når Bornholm bliver energi-ø, rummer det store muligheder for både Bornholms erhvervsliv og bornholmere, der mangler et job. Men både virksomheder, ansatte og ledige har brug for at uddanne sig og lære noget nyt for at kunne få del i den kage, der kommer.

Derfor er regionskommunen, Campus Bornholm, Business Center Bornholm og Offshore Center Bornholm gået sammen om at søge godt 8,4 millioner kroner fra Danmarks Erhvervsfremmebestyrelse.

At kunne få de penge kræver, at kommunen selv sætter 750.000 kroner af til arbejdet.

Det godkendte kommunalbestyrelsens økonomiudvalg på sit møde onsdag. Kun Leif Olsen (SF) var imod med den begrundelse, at "" ideen er god, men beslutningsgrundlaget er alt for løst og ukonkret""."
2020-09-30 00:00:00,Grønne projekter skal kappes om næsten fire millioner,Bornholms Tidende,"Var det noget at modtage mindst 150.000 kroner fra regionskommunen? Så kommer chancen ikke bare én, men tre gange i det kommende år. Den kommer bare også sammen med nogle ret skrappe krav.

Det står klart, efter at kommunalbestyrelsen torsdag aften godkendte kriterierne for at søge penge fra en ny grøn tilskudspulje. Den er opstået, fordi Bornholm i april vandt EU-konkurrencen Responsible Island Prize og de godt 3,7 millioner kroner, der fulgte med.

Den første tredjedel af de penge vil efter planen blive uddelt i december. De næste to portioner bliver fordelt i april og oktober næste år. Kun virksomheder og foreninger med et CVR-nummer vil kunne søge penge fra puljen.

For at få penge fra puljen skal en ansøger have et projekt, der understøtter Bornholms visioner om grøn omstilling og om at blive energi-ø. Projektet skal foregå på Bornholm, hvor det også skal både levere resultater og skabe lokalt engagement.

Projektet skal desuden være være nyskabende og dermed til gavn for innovation i den grønne omstilling, og det skal have afledte positive følger for Bornholm.

Herunder skal projektet skabe flere arbejdspladser. Endelig skal projektet involvere bornholmske aktører som for eksempel Bornholms Energi og Forsyning, Business Center Bornholm, Bornholms Landbrug eller Destination Bornholm."
2020-10-05 00:00:00,Arbejdsmarkedsrådet: Offshore-industriens behov skal undersøges,Bornholms Tidende,"Er det et luftkastel, at de kommende vindmølleparker i Østersøen kan give nye arbejdspladser og ordrer til bornholmske firmaer? Vil der reelt blive behov for bornholmsk arbejdskraft, eller vil det være firmaer udefra, der tager opgaverne? Og kan de bornholmske virksomheder og Bornholm stille den nødvendige arbejdskraft for at få del i det jobmarked, der kan åbne sig. Og hvis de kan, hvad kræver det så af eksempelvis uddannelse? Det vil Det Regionale Arbejdsmarkeds Råd have undersøgt nærmere, fortæller Jens Christian Olsen, formand for rådet.

På sit møde tirsdag havde det bornholmske arbejdsmarkedsråd sat fokus på mulighederne for bornholmske job, når vindmølleprojekterne ved Kriegers Flak og et vindmølleprojekt ved Rügen går i gang, og at Bornholm bliver energiø. Arcadis Ost 1 opføres nordøst for Tysklands største ø Rügen i 2022, mens arbejdet med Kriegers Flak begynder allerede i næste måned.

Det Regionale Arbejdsmarkeds Råd har stort fokus på at udnytte de fordele, der kan være for Bornholm i forhold til job og ordrer.

Men det krævet et forarbejde.

- Vi har besluttet at indstille opad til i systemet, at vi får en undersøgelse af, hvad der skal til for at skaffe den arbejdskraft, der er brug for til vindmølleprojekterne. Hvad efterspørger de? siger Jens Christian Olsen.

Det er første trin i, at gøre Bornholm klar til at få fat i job og ordrer tilknyttet udbygningen af havvindmøller i Østersøen.

- Det næste trin er, at regionskommunen søger Erhvervsfremmestyrelsen om et større beløb til en yderligere undersøgelse, der rækker længere ud i fremtiden. Hele Østersøen kommer jo til at skulle opgradere voldsomt på energiområdet. Andre lande, som Polen og Estland, er på vej med vindmøllerparker, og vi kan formentlig være en fremtidig spiller i det også, siger Jens Christian Olsen, der peger på, at Bornholm fra at have været, i periferien i fremtiden kan blive et centrum for denne udvikling.

- Kriegers Flak, Rügen og at Bornholm bliver energiø, er det, vi kender til, men der kommer mere, som vi måske også kan være leverandør til.

Hvorfor undersøger man det først nu? - Det er en viden, vi har fået løbende. Det er ikke mange måneder tilbage, at der ikke var sat en energiø på finansloven. Nu kommer de slag i slag.

Jens Christian Olsen ser først og fremmest muligheder for Bornholm - ikke så meget i selve anlægget af havvindmøllerparkerne - men mere i den løbende drift, servicering og vedligehold, hvor der er brug for især elektrikere og smede.

- Spørgsmålet er, om vi kan sikre os, at vores arbejdskraft har den nødvendige uddannelse.

Det er blandt andet det, vi skal finde ud af i de to undersøgelser.

Han mener, der ligger gode kompetencer i mange af de bornholmske virksomheder, og at de bornholmske virksomheder er gode til at omstille sig.

Jens Christian Olsen forventer, at det første projekt nær Bornholm - havvindmølleparken Kriegers Flak hvor Rønne Havn er udskibningshavn for arbejdet på havvindmølleparken - vil give vigtig viden.

- Så snart Kriegers Flak er i gang, vil vi høste erfaringer - for eksempel hvilke kompetencer, vi skal opkvalificere arbejdskraften til, eller om Bornholm skal reklamere mere for sig selv i forhold til at få andel i de kommende havvindmølleparkprojekter. Om vi har den rette arbejdskraft i den mængde, vi har brug for og de rigtige uddannelsestiltag.

Arbejdsmarkedsrådet mener også, at offshoreprojekterne kan tiltrække tilflyttere.

- Det vil være det allerstørste, hvis vi kan få vores unge til at blive og trække nye til.

Samtidig er det vigtigt at holde på den kvalificerede arbejdskraft, vi allerede har. Vi skal have optimisme indover og få dem, der sidder på reservebænken, ind på efteruddannelse.

Opsvinget kommer, og når det kommer, skal vi være klar med arbejdskraften.


DET REGIONALE ARBEJDSMARKEDSRÅD BORNHOLM,

også kaldet RAR Bornholm, er et af de otte regionale arbejdsmarkedsråd, der understøtter beskæftigelsesindsatsen på tværs af kommuner.

Det Regionale Arbejdsmarkedsråd for Bornholm arbejder for at styrke beskæftigelsen i samarbejde med regionskommunen, arbejdsløshedskasser og andre aktører, blandt andet ved at danne sig et overblik over behovet for uddannelse og opkvalificering af ledige."
2020-10-22 00:00:00,ENERGISIMULERINGERNE,Bornholms Tidende,"Et eksternt konsulentfirma har med Bornholms Energi og Forsynings assistance afleveret en rapport om fremtidens energisituation og CO2-udledninger på Bornholm. Rapporten er levet ved hjælp af "" Bright Green Test Island-modellen"" - en simuleringsmodel, der tidligere har været brugt til at udarbejde bornholmske energiscenarier.

Beregningerne er baseret på tre grundscenarier over udviklingen på vindmøllemarkedet: 1. status quo uden havvindmøller.

2. en havvindmøllepark på 100 megawatt (svarende til Bornholms Havvinds projekt ni kilometer fra Arnager).

3. en havvindmøllepark på 2 gigawatt (svarende til regeringens energiø cirka 20 kilometer sydvest for Bornholm).

Derudover indeholder simulationerne mange andre scenarier, blandt andet installation af flere solceller, introduktion af geotermi til fjernvarme, power-to-x-anlæg, hvor overskudsvarmen kan bruges til fjernvarme, og der produceres brændstof til industrivirksomheder og tung landtransport. Der laves også simulationer, hvor der drejes på energiforbruget ved at beregne følgerne af at fjerne alle oliefyr eller gøre alle personbiler eldrevne.

Den endelige version af rapporten er endnu ikke afleveret, og Bornholms Tidende venter med at præsentere resultaterne i detaljer, indtil den er klar."
2020-11-04 00:00:00,Bornholms Havvind mødes i aften - Peter Juel-Jensen (V) overvejer usædvanligt skridt i Folketinget: Drøm om borgerejet havvind lever trods nej fra minister,Bornholms Tidende,"Ideen om en mindre, kystnær havvindmøllepark skabt af bornholmske borgere og erhvervsliv på Rønnebakke ud for Arnager er i krise. For klima-og energiminister Dan Jørgensen (S) afviser nu at opgive statens reservation på det areal, som Bornholms Havvind vil bruge til parken.

Dan Jørgensens hovedargument er, at staten er i gang med det langt større projekt om kæmpe havvindmøller og Bornholm som energiø længere ud på havet ud for Bornholm - og at han tvivler på, at der er aftagere nok af strøm fra både en enorm og en meget mindre park.

"" Etableringen af energiøerne er betinget af rentabilitet, som blandt andet kræver, at der sikres tilstrækkelige afsætningsmuligheder for den producerede grønne strøm. (...) Konkret vil allerede de 2 gigawatt i energiø-projektet ved Bornholm producere mere strøm end hele det bornholmske elforbrug på årsbasis"", skriver ministeren i et svar til Folketingets klima-, energi-og forsyningsudvalg.

Da ministerens nej var en kendsgerning, skrev Bornholms Havvind tirsdag med det samme til udvalget, at Bornholms Havvind ikke anerkender Dan Jørgensens logik: Arealerne til de to projekter overlapper ikke hinanden, og de projekter er ikke i konflikt med hinanden.

De to havvindmølleparker kan sagtens ligge side om side uden at skulle konkurrere om kunder til den producerede energi, allerede af den grund, at det store projekt med energiøen fra start har været beregnet på eksport af strøm til Polen, Sverige og Tyskland, mens Bornholms Havvinds meget mindre projekt udelukkende sigter mod at forsyne Bornholm.

- Vi er både overraskede og uforstående. Særligt over for ministerens modvilje mod at frigive arealerne af den grund, at der skulle være en afsætningsmæssig konflikt mellem vores projekt og det store projekt med energiøen, siger Peter Haag, næstformand i Bornholms Havvind.


KRIGSRÅD I AFTEN

I aften klokken 19 mødes initiativgruppen bag Bornholms Havvind til generalforsamling på Rønne Bibliotek.

Her vil flere mulige initiativer for at få ministeren til at skifte mening blive drøftet.

- Vi overvejer at samle underskrifter ind, eventuelt landsdækkende, men det må vi tale om i aften.

Jeg tænker også, at det vil være en god idé at skrive et nyt brev til ministeren. Generalforsamlingen kunne også sagtens have flere ideer endnu, siger Peter Haag.

Samtidig er tidspunktet netop nu kritisk for Bornholms Havvind. Energistyrelsen har stillet garanti for det banklån, gruppen optog for at kunne finansiere de første undersøgelser, og det lån skal der snart betales de første afdrag på.

- Det er overhovedet ikke slut for projektet. Men Energistyrelsen den garanti må vi bede Energistyrelsen om at indfri, hvis ministeren står fast på, at han ikke vil frigive arealet, siger Peter Haag.

- Det vil selvfølgelig være et meget uheldigt signal, og det er slet ikke det, vi er interesserede i at sende. Men så længe vi bare venter, er det sådan, det må blive. For at undgå, at det kommer til at koste os penge privat, kan vi blive nødt til at bede Energistyrelsen om at indfri garantien for banklånet, siger han.


PETER JUEL ER UFORSTÅENDE

I Folketinget er bornholmsk valgte Peter Juel-Jensen (V) lige så uforstående som Bornholms Havvind. Også han varsler handling i sagen.

- Vi taler om et borgerskabt projekt, der er støttet af det lokale erhvervsliv. Lige præcis hvad vi gerne vil i forhold til, at klimaprojekter gerne skal være borgernære og borgerstøttede, har vi lige her. Og det kan være i gang i 2025, hvor det store projekt med energiøen nok ikke står klar før 2030, siger Peter Juel-Jensen.

- Det her projekt kan være med til at vise, at Danmark har den gule førertrøje på i kampen for klimaet.

Så synes jeg, at det er uambitiøst, at "" verdens grønneste regering"" åbenbart vil tænke så siloagtigt, som vi ser her, siger han.

Peter Juel-Jensen sender samtidig en stikpille til regeringsbærende Socialdemokratiet i almindelighed og miljø-og fødevareminister Lea Wermelin (S) i særdeleshed.

- Kort efter valget sidste år sad jeg til et møde med Bornholms Havvind, hvor Lea Wermelin også var med, og hvor hun nærmest gjorde grin med os og sagde, at det da ville være en ny politik for Venstre at gå ind for sådan et projekt her. Nu er det så hendes egen regering, der ikke leverer varen i forhold til projektet, siger han.

- Nu står vi et nyt sted, og jeg taler løbende med mit partis energiordfører om, hvordan vi kan få ministeren på bedre tanker her. Jeg synes også, at de lokale socialdemokrater må begynde at gasse lidt op i forhold til deres folk på Christiansborg. Jeg vil også bede de andre partiers bornholmske repræsentanter om at presse deres parti i den her sag.

SJÆLDENT TRÆK KAN VÆRE PÅ VEJ At få Dan Jørgensen til at omgøre sin beslutning har Peter Juel-Jensen umiddelbart tre muligheder for.

De to første handler begge om at stille spørgsmål til ministeren - enten skriftligt eller mundtligt. Den tredje vil være mere ualmindelig, og Peter Juel-Jensen overvejer stadig, om den kan komme i brug.

Den tredje mulighed er at stille et beslutningsforslag i Folketinget om, at staten skal opgive reservationen på arealet ved Rønnebakke. Kan sådan et forslag samle flertal, vil det pålægge regeringen at gøre det. Men det vil være usædvanligt, fordi alle Folketingets partier står bag det gældende energiforlig, og fordi nogle af partierne med et beslutningsforslag om Rønnebakke da vil bryde med den enighed.

- Det ville være at gå imod de normale spilleregler, men jeg vil se, om man kan skabe stemning for et beslutningsforslag. Det kan godt blive nødvendigt, hvis ministeren ikke vil afvise at opgive statens arealreservation, selv om staten jo altså allerede har lagt sig fast på, hvilke arealer man vil satse på i Østersøen. For det her kan vi ikke acceptere fra bornholmsk side, siger Peter Juel-Jensen.

- Tanken om at stille et beslutningsforslag lever i hvert fald hos mig. Jeg har bare endnu ikke klaret den af med min energiordfører eller min gruppebestyrelse, siger han.

At gå enegang med et beslutningsforslag på et felt, hvor alle Folketingets partier står bag det gældende forlig, kan for Peter Juel-Jensen blive gjort lidt nemmere af, at ministeren ikke rådførte sig med kredsen af forligspartier, inden han afviste at ophæve statens reservation af Rønnebakke-arealet.

- Jeg havde ikke i min vildeste fantasi forestillet mig, at ministeren ville handle i den her sag uden at have hele kredsen af partier bag energiforliget med sig, siger han.

Kort efter valget sidste år sad jeg til et møde med Bornholms Havvind, hvor Lea Wermelin også var med, og hvor hun nærmest gjorde grin med os og sagde, at det da ville være en ny politik for Venstre at gå ind for sådan et projekt her.

Nu er det så hendes egen regering, der ikke leverer varen på det projekt Peter Juel-Jensen (V), medlem af Folketinget."
2020-11-05 00:00:00,"Over 1.000 har skrevet under på skuffet havvindgruppes opråb til Dan Jørgensen: Forperson: Jeg kan ikke se, at staten kan have penge på højkant",Bornholms Tidende,"Over 400 personer skrev under inden for et døgn, efter at initiativgruppen bag Bornholms Havvind forrige lørdag indledte en underskriftsindsamling mod Dan Jørgensen (S) og hans ministeriums beslutning om ikke at ophæve den statslige reservation af det areal, hvor initiativgruppen ønsker at bygge en lokal, borgerejet havvindmøllepark.

Nu har over personer skrevet under, heriblandt borgmester Winni Grosbøll, på et brev direkte henvendt til klima-, energi-og forsyningsministeren, som har beslutningskompetencen til at ophæve den statslige reservation.

Den lokalt ejede havvindmøllepark vil Bornholms Havvind opføre på Rønnebakke 8-10 kilometer syd for Arnager og Sose. Med den afstand fra kysten vil en havvindmøllepark regnes for at være kystnær. I den nationale planlægning har regeringen prioriteret at opføre havvindmølleparker mindst 20 kilometer fra kysten. Statens reservationer til kystnære havvindmølleparker står dog fortsat ved magt. Og i sidste uge meddelte klima-og energiminister Dan Jørgensen (S), at han af flere grunde vil holde fast i den statslige reservation.

Det kom bag på initiativgruppen bag Bornholms Havvind.

- Jeg havde slet ikke set det komme. Og jeg kan ikke se logikken i det, siger forperson Helle Munk Ravnborg.

Et af ministerens argumenter var, at regeringen har besluttet, at der inden 2030 skal bygges en enorm havvindmøllepark på 2 gigawatt lidt længere væk fra Bornholms kyst.

"" Etableringen af energiøerne er betingede af rentabilitet, som bl. a. kræver, at der sikres tilstrækkelige afsætningsmuligheder for den producerede grønne strøm,"" skrev Dan Jørgensen i sit svar, som Bornholms Havvind opponerer imod.

Helle Munk Ravnborg påpeger, at den store park aldrig har været tænkt med henblik på at tilføre elektricitet til det bornholmske elnet, sådan som formålet er med energien produceret i Bornholms Havvind 20 gange mindre park. Derimod er det hensigten, at vindmøllerne fra regeringens energiø-projekt skal forsyne Sjælland og Polen med strøm - og eventuelt Sverige og Tyskland, afhængig af hvor fremtidens kabler trækkes hen.


LOKAL FORANKRING

Den lokale initiativgruppe har foreslået, at staten skal ophæve alle dens kystnære reservationer, og at det skal ske på en måde, der sikrer "" maksimal lokal forankring"". Dan Jørgensen skrev i svaret, at det vil kræve en lovændring at implementere de bornholmske forslag om styrket lokalforankring. Konkret mener Bornholms Havvind, at regeringen skal opstille betingelser om lokalt engagement og øremærke en større del af forkøbsretten til lokale beboere samt indføre kommunal vetoret for at forhindre hamstring af arealerne, når reservationerne ophæves.

Dagbladet Information bragte i fredagsudgaven en historie om Bornholms Havvinds kamp for at overbevise embedsværket og ministeren om at støtte det borgerdrevne projekt. Artiklen har fået flere ikke-bornholmere til at skrive under på protesten. I historien svarer en embedsmand, at ministeriet ikke kan "" lave særbehandling for den bornholmske initiativgruppe. Der skal findes gode løsninger på udfordringerne med at ophæve arealreservationerne for hele det danske havareal."" Samtidig antydes det i svaret, at embedsværket ikke er overbevist om den økonomiske robusthed i Bornholms Havvinds planer, når og hvis en stor nabopark bliver tilkoblet til elnettet.

"" På grund af storskalafordele ved de større energiø-vindmølleparker er det sandsynligt, at rentabiliteten i det lokale initiativ vil være mest sårbar"", skriver en anonym embedsmand fra ministeriet i et svar til Information.

BREMSET INDEN DYBERE ANALYSER Helle Munk Ravnborg fortæller, at en grundig analyse af økonomien i en folkeejet havvindmøllepark naturligvis er en afgørende del af projektudviklingen.

- Vores første analyser ser heldigvis fornuftige ud. Vi kan imidlertid ikke komme dybere ned i disse analyser uden at kunne komme i gang med de egentlige forundersøgelser, og her er det, at den statslige arealreservation står i vejen, siger forpersonen for initiativgruppen.

Hun mener ikke, at ministerier og styrelser bør være bekymrede over projektets rentabilitet på Bornholms Havvinds vegne.

- Jeg kan ikke se, at staten kan have penge på højkant. Det er os, der kommer til at tage risikoen, siger hun og bemærker, at det faktisk er i en situation, hvor ministeriet sætter en kæp i hjulet, at statslige penge vil gå tabt, da Energistyrelsen har stillet med en garanti til Bornholms Havvinds overståede forundersøgelse.

Endelig lægger folkene bag Bornholms Havvind vægt på to argumenter, som man kan se vækker genlyd hos både underskriverne og Informations læsere. Dels at det er et lokalt folkeprojekt, der kan ses som et modstykke til milliardprojekterne hos enorme profitdrevne selskaber som Vattenfall og Ørsted. Og dels at den kystnære havvindmøllepark allerede kan stå klar om fem år og således hurtigere kan blive til gavn for klimaet.

"" Kystnær havvind kan supplere og sikre en hurtig her-og-nu udbygning af grøn og bæredygtig energiproduktion - og rummer altså muligheden for at nå ambitiøse klimamål allerede i 2025. Det har klimaet brug for,"" skrev Bornholms Havvind i brevet til folketingets energipolitikere.

Helle Munk Ravnborg fortæller, at initiativgruppen ikke endeligt har besluttet, hvordan underskrifterne skal overbringes til ministeren.

En mulighed er at overbringe dem i forbindelse med et klimaudvalgsmøde i folketinget.


BORNHOLMS HAVVIND

Parken forventes at bestå af otte 12 MW møller, placeret 9,5 km fra kysten ud for Sose bugt på strækningen mellem Arnager og Sose .


BREVET TIL DAN JØRGENSEN

I underskriftsindsamlingen henvender Bornholms Havvind sig direkte til klima-og energiministeren: "" Kære Dan Jørgensen.

Tøv ikke! Danmark har brug for hurtig og konkret klimahandling. En gruppe borgere og virksomheder på Bornholm står klar til at tage ansvar og handle nu og etablere en folkeejet kystnær havvindmøllepark på Rønnebakke klar til drift allerede i år 2025; området Rønnebakke er ikke i spil til de havvindsprojekter, Staten planlægger at udbyde, så derfor har du muligheden for at få sat ekstra skub på den grønne omstilling lige nu og det endda med befolkningen med ombord. Så ophæv arealreservationen på Rønnebakke! Gør det nu! Med venlig hilsen, Alle os, der ønsker en demokratisk og folkeligt forankret grøn omstilling NU!"".

    Sammen med Stine Mikkelsen præsenterede initiativgruppens forperson Helle Munk Ravnborg (billedet) det bornholmske projekt og barriererne, som gruppen er stødt på, for folketingets Klima-, Energi-og Forsyningsudvalg den 24. september. Efter deres foretræde henvendte udvalget sig til minister Dan Jørgensen, som tre uger senere vendte tilbage med et svar, der har skuffet og overrasket initiativgruppen. "
2020-11-05 00:00:00,"Værsgo, hr. klimaminister: Godt 1.000 underskrifter båret på vindens vinger",Bornholms Tidende,"Det blæser ganske meget og ganske koldt her på Arnager Havn onsdag eftermiddag, men det er da kun fornøjeligt, eftersom her er forsamlet tre mennesker, som interesserer sig særdeles meget for havvindmøller.

Man fristes faktisk til at notere, at det da lige er vand på deres mølle med sådan en blæst.

Der er tale om Helle Munk Ravnborg, Kirsten Juni og Jakob Kronik, idet førstnævnte er forperson for Bornholms Havvind, som arbejder på at etablere en mindre, kystnær havvindmøllepark skabt af bornholmske borgere og erhvervsliv på Rønnebakke ud for Arnager.

Men projektet kom i krise, da klima-og energiminister Dan Jørgensen (S) i slutningen af oktober afviste at opgive statens reservation på det areal, som Bornholms Havvind vil bruge til parken.

Hans argument for at spænde ben for projektet er, at staten med det langt større projekt om kæmpe havvindmøller på Kriegers Flak og Bornholm som energiø længere ud på havet er betinget af rentabilitet, som blandt andet kræver, at der sikres tilstrækkelige afsætningsmuligheder for den producerede grønne strøm, og ministeren tvivler på, at der er aftagere nok af strøm fra både en enorm og en meget mindre park.

Men dén køber folkene bag Bornholms Havvind ikke, og derfor iværksatte de en underskriftindsamling til støtte for det lokalt funderede projekt.

Den har givet pote i form af flere end 1.000 underskrifter, som de nu vil sende til ministeren, fortæller Helle Munk Ravnborg.

- Vi har sat 1.014 underskrifter op på en plakat, siger hun og oplyser, at der faktisk siden er kommet endnu flere underskrifter til.

- På plakaten har vi også skrevet et brev til Dan Jørgensen, hvor vi opfordrer ham til at ophæve arealreservationen af Rønnebakke.

Og nu er det så tanken, at vi her fra Arnager vil sende plakaten af sted mod København.

Der, på den anden side af vandet, skulle der gerne være nogen fra Klimabevægelsen og Den Grønne Studenterbevægelse, der griber plakaten og bringer den videre til Dan Jørgensens kontor torsdag.

Sshhh - lad det forblive en hemmelighed, men i virkeligheden forholder det sig sådan, at det er en anden plakat, de har printet ud i København og viderebringer til ministeren.

Og det er ganske heldigt, eftersom vinden ved Arnager faktisk insisterer på, at sende plakaten mod øst snarere end mod vest.


DYBERE KLANGBUND

- Klimabevægelsen og Den Grønne Studenterbevægelse har støttet op om vores underskriftindsamling, siger Helle Munk Ravnborg.

- Og det viser, at vores projekt ikke bare støttes af en lille, men dedikeret samling bornholmere, men faktisk har en dybere klangbund end det.

Et hurtigt øjekast på plakaten og dens påtrykte navne afslører, at en vis Winni Grosbøll er blandt underskriverne. Måske kender den socialdemokratiske klimaminister hende? Og måske det kan gøre det lettere for Bornholms Havvind at få hul igennem? Det lokale initiativ argumenterede ved Dan Jørgensens afvisning af at opgive statens reservation af Rønnebakke for, at de to havvindmølleparker sagtens kan ligge side om side uden at skulle konkurrere om kunder til den producerede energi, eftersom det store projekt fra start har været beregnet på eksport af strøm til Polen, Sverige og Tyskland, mens det mindre projekt udelukkende sigter mod at forsyne Bornholm.

- Vi er både overraskede og uforstående.

Særligt over for ministerens modvilje mod at frigive arealerne af den grund, at der skulle være en afsætningsmæssig konflikt mellem vores projekt og det store projekt med energiøen, sagde Peter Haag, næstformand i Bornholms Havvind, dengang.

Også det bornholmske medlem af Folketinget for Venstre, Peter Juel-Jensen (V), var uforstående over ministerens holdning: - Vi taler om et borgerskabt projekt, der er støttet af det lokale erhvervsliv. Lige præcis, hvad vi gerne vil i forhold til, at klimaprojekter gerne skal være borgernære og borgerstøttede, har vi lige her. Og det kan være i gang i 2025, hvor det store projekt med energiøen nok ikke står klar før 2030, sagde Peter Juel-Jensen ved samme lejlighed.

På plakaten har vi også skrevet et brev til Dan Jørgensen, hvor vi opfordrer ham til at ophæve arealreservationen af Rønnebakke.

Helle Munk Ravnborg forperson.

    Helle Munk Ravnborg og Kirsten Juni forsøger at give brevet vind i sejlene, så det kan blæse til København. Foto: Berit Hvassum
    Jakob Kronik, Helle Munk Ravnborg og Kirsten Juni er fortalere for Bornholms Havvinds lille havvindmølleprojekt."
2020-11-05 00:00:00,Politiske skandaler,Bornholms Tidende,"Først Biokraft, så et 200 millioner udtræk fra Østkraft, så fiberudlægning, så flisfyringsanlæg på Beofs blok 6 og endelig fjernvarmen -alt sammen et skandaløst politisk oparbejdet underskud på 930 millioner kroner under det politiske styre og ansvar i BRK.

Og så den seneste skandale: Et politisk flertal bestemte at El-Net Øst kan frasælges fra Beof, som mister indtjeningen, og at politikerne mister den direkte indflydelse på elnettets kommende forhold.

Der har ikke været nogen som helst overordnet konsekvensberegning ind over denne bevidstløse beslutning.

Næste politiske skandale bliver: At foreningen "" Bornholms Havvind"" får svært ved at motivere en ny elnetejer til at lave en forbindelse fra havvindmøllerne til Bornholm - hvilket var den egentlige begrundelse for at lave møllerne på Rønne Bakke.

Den samme problematik opstår også, når/ hvis Bornholm skal forbindes med Ørsted-projektet "" Energi-Ø"".

Endelig kan det ende med endnu en politisk skandale, hvis kommunalbestyrelsen bliver nødt til at acceptere en meget lav pris for El-Net Øst for i det hele taget at få det solgt.

Personligt er der ikke mere noget, der overrasker mig angående den politiske styring af forsyningsvirksomheden, som hurtigst muligt burde have en mere visionær og professionel ledelse til at afløse de politikere, som ellers i den daglige drift har gjort et godt stykke arbejde."
2020-11-13 00:00:00,Projekt skal undersøge energiøens potentiale,Bornholms Tidende,"Et unikt erhvervspotentiale for erhvervslivet. Det mener Danmarks Erhvervsfremmebestyrelse, at et projekt med titlen "" Klar til Energi-ø"" har, og derfor er projektet et af 11 nye modtagere af i alt 53 millioner kroner fra erhvervsfremmebestyrelsen Det oplyser Erhvervsministeriet i en pressemeddelelse.

"" Klar til Energi-ø"" får støtte på godt fire millioner kroner til at undersøge den betydning, en kommende havvindmøllepark kan få for erhvervsliv og beskæftigelse på Bornholm, oplyser ministeriet.

I projektbeskrivelsen betegnes det bornholmske projekt som en undersøgelse af beskæftigelsespotentialerne i energiøen, "" samt hvilken betydning energi-øen kan få for det bornholmske erhvervsliv"". Det er kommunen, der sætter det i gang.

"" Kompetencebehov hos virksomhederne afdækkes, og der udbydes og gennemføres certifikatkurser og uddannelsestiltag. Der afholdes workshops og etableres netværk, som har til formål at gøre bornholmske SMV'er (små og mellemstore virksomheder, red.) i stand til at etablere partnerskaber med store virksomheder på offshore-området. Virksomhederne vil i mindre omfang få mulighed for støtte til indkøb af nødvendigt udstyr"", hedder det i projektbeskrivelsen.


MINISTER BEGEJSTRET

Erhvervsminister Simon Kollerup (S) er begejstret for bestyrelsens støtte til lokale projekter over hele landet.

- Vores landdistrikter og øer er fyldt med virksomheder og ildsjæle med gode innovative ideer. Det er godt, at Danmarks Erhvervsfremmebestyrelse støtter projekter på tværs af landet, som har potentiale til at skabe vækst og arbejdspladser. Virksomhederne kender deres nærområde bedst. Med deres lokalkendskab og vores støtte kan vi i fællesskab udvikle det lokale erhvervsliv, så vi skaber en bedre balance mellem land og by, siger erhvervsministeren ifølge pressemeddelelsen"
2020-11-23 00:00:00,Mange hensyn blev taget til Bornholm - rederierne venter 27.000 årsværk: Kæmpe vindmøller til energi-ø skal stå 20 km fra Bornholm,Bornholms Tidende,"Så ligger det fast, hvor de kæmpestore havvindmøller, der bliver udgangspunkt for Bornholm som energi-ø, kommer til at ligge: 20 kilometer syd og syd-vest for øen.

Placeringen er afgjort af partierne bag Folketingets klimaaftale. De har samtidig besluttet at begynde at undersøge et stort område i Nordsøen, hvor der senest næste forår skal findes placering til flere havvindmølleparker og endnu en energiø. Det bliver mindst 60 kilometer vest for Thorsminde, står det klart til en start.

"" Ved energiøen Bornholm placeres vindmøllerne omkring 20 kilometer syd og sydvest for klippeøen. I Nordsøen er partierne blevet enige om at starte forberedelserne til forundersøgelserne for energiøen og havvindmøllerne"", hedder det i en pressemeddelelse fra Klima-, Energi og Forsyningsministeriet.

De to energiøer vil tilsammen kunne tredoble dansk strømproduktion fra havvindmøller og forsyne omkring fem millioner husstande i Danmark og vores nabolande med grøn strøm. Produktionen på fem gigawatt bliver cirka tre gange så meget energi, som de danske havvindmøller tilsammen producerer i dag.

- Vi træder nu ind i en ny epoke i det danske vindeventyr, og jeg vil gerne takke de andre partier i aftalen for et godt samarbejde omkring placeringen af verdens to første energiøer. Energiøerne vil være med til at øge mængden af vedvarende energi markant, og samtidig vil vi gøre det muligt at transformere den grønne strøm til brændstoffer til den tunge transport både til lands, til vands og i luften. Energiøerne leverer med andre ord den grønne strøm, som er forudsætningen for fremtidens klimaneutrale Danmark og Europa, siger klimaminister Dan Jørgensen (S).

R: STORE HENSYN TIL BORNHOLM Som et af partierne bag aftalen melder Radikale ud, at hensyn til både den bornholmske befolkning og natur er blevet tænkt ind, da det blev besluttet, hvor vindmøllerne skal ligge.

- Jeg er glad for, at vi nu har truffet beslutning om, hvor verdens første energi-ø skal ligge. Det er endnu et skridt i den rigtige klimaretning og helt nødvendig for, at vi kan nå i mål med vores store visioner i 2030. Det har været vigtigt for mig, at der i beslutningen er taget højde for lokalbefolkningen og naturen ved Bornholm, siger klimaordfører Ruben Kidde (R).

Klimaministeriet kalder de to energi-øer "" begyndelsen på en helt ny epoke i udbygningen af havvind, (der) vil cementere Danmarks position som verdens førende nation inden for grøn energi"". Dan Jørgensen er da heller ikke den eneste begejstrede politiker.

- Energi-øer er et fantastisk fremtidsprojekt og er næste niveau af det danske vindeventyr.

Det vil kræve innovation, der kan danne grundlag for nye eksporteventyr. Og så er det en kæmpe gevinst for klimaet, fordi vi med energiøerne kan levere endnu mere grøn strøm, der kan bruges -ikke kun i stikkontakterne, men også til brændstof, siger klimaordfører Tommy Ahlers (V).

- Danmark tager nu et skridt mere i retning af det fossilfrie samfund. Med den vindenergi, som de to energiøer producerer, skaber vi grundlaget for fremtidens energiproduktion og udvikling af de Power-to-X løsninger, der er forudsætningen for den grønne transformation, siger energi-og forsyningsordfører Egil Fabritius Hulgaard (K).

Klimaministeriet oplyser samtidig, at rigtig mange faktorer har spillet ind på, hvor vindmøllerne bliver placeret.

"" Placeringerne af havvind ved Bornholm og bruttoområdet for energiøen i Nordsøen er valgt ud fra en grundig vurdering af de mest optimale produktionsforhold på baggrund af blandt andet vindressourcer og havdybde samt skibsruter, eksisterende infrastruktur, fiskeri og miljøforhold"", hedder det i ministeriets pressemeddelelse.


27.000 ÅRSVÆRK PÅ VEJ

Den kommende energi-ø vil skabe mange job. Det er alle enige om, men nu giver Danske Rederier også et bud på hvor mange.

- Det er gode nyheder, at bornholmerne nu får vished om, hvor deres nye energi-ø skal ligge. Energi-øen vil ifølge vores seneste rapport sikre cirka 27.000 årsværk relateret til udbygningen af havvind på øen, og en stor del af de årsværk vil givetvis tilfalde Bornholm, siger Jacob K. Clasen, viceadministrerende direktør i Danske Rederier.

- Udbygningen af havvind giver et skub til den grønne omstilling, men også et skub på fortsat dansk vækst og beskæftigelse. Ikke kun på Bornholm, men i hele landet, tilføjer han.

Det har været vigtigt for mig, at der i beslutningen er taget højde for lokalbefolkningen og naturen ved Bornholm Ruben Kidde (R) klimaordfører."
2020-11-24 00:00:00,"Alle har en rolle i, at vi bliver klar",Bornholms Tidende,"Business Center Bornholm skal hjælpe de bornholmske virksomheder med at blive parat til de muligheder, der åbner sig med offshore vindindustriens indtog på Bornholm, og den fremtid som energiø, der nu tegner sig. Bestyrelsesformand Karen Bladt glæder sig over den opbakning til det fælles projekt, hun konstaterer fra alle sider, men understreger samtidig, at der skal arbejdes hårdt for at nå målene.

Hvad er perspektiverne i Bornholm som energiø? - Bornholm som energiø kan blive en gamechanger for de bornholmske virksomheder og det bornholmske samfund.

Hvis vi forbereder os grundigt, skaber og griber mulighederne, så kan Bornholm som energiø betyde, at vores eksisterende virksomheder kan vækste, Bornholm kan tiltrække nye spændende virksomheder, og måske kan nye virksomheder opstå. Det vil åbne for et nyt arbejdsmarked med interessante nye jobmuligheder. Når jeg nævner eksisterende virksomheder, så er det både virksomheder, som vi ville opfatte som naturlige underleverandører - altså maskinværksteder, elektrikere, o. s. v. - men det er også virksomheder, som lever af at servicere alle de mange mennesker, som kommer til Bornholm i forbindelse med opgaver. Det vil sige hoteller, restauranter og andre servicevirksomheder.

Hvad kræver det fra bornholmsk side for at lykkes at blive det? - Det kræver en fokuseret og dedikeret indsats, hvor alle interessenter arbejder sammen om at blive klar. Interessenterne er bl. a. de lokale virksomheder, Rønne Havn, Bornholms Regionskommune, Campus Bornholm og arbejdstagerne.

Alle har en rolle i, at vi bliver klar. Vi skal have en fælles forståelse af, hvad det betyder at blive en energiø, og vi skal sætte en fælles ambition for, hvor vi vil hen med det.

Det kan vi kun gøre ved at arbejde sammen og koordinere indsatsen. Her tror jeg, at vi kan have en kæmpe fordel i, at vi er et relativt lille samfund. Vi kender hinanden og kan løfte i flok. Jeg håber, at de virksomheder, som allerede nu har gjort sig erfaringer, vil hjælpe med at dele ud af dem. Og så skal vi systematisk samle op på det, vi lærer undervejs, og arbejde videre med dem.

Er det bornholmske erhvervsliv klar til at opkvalificere sig, så det svarer til de behov, der vil være fra offshore vindindustrien? - Det bornholmske erhvervsliv er klar, men der er behov for overblik og mere viden: Hvad kræves der for at blive leverandør, og hvordan skal vi forberede os? Der bliver behov for investeringer i uddannelse, udstyr og certificeringer.

Her kan jeg godt være lidt bekymret for, om coronakrisen har lagt et så hårdt pres på de bornholmske virksomheder, at de kan have vanskeligt ved at foretage de nødvendige investeringer.

Der har Business Center Bornholm en vigtig rolle som medspiller og fødselshjælper.

Er Campus Bornholm også klar, fornemmer du? Og Bornholms Regionskommune? - De er klar. Campus Bornholm er klar til at spille en rolle i forhold til efteruddannelse af vores arbejdsstyrke, og de er en vigtig spiller i at sikre, at vi har den kvalificerede arbejdskraft, som denne sektor efterspørger. Bornholms Regionskommune viser med ansættelsen af en energiømedarbejder, at de også er klar til at give det, der skal til. Der er behov for koordination, og jeg tænker også, at der stadig ligger en stor politisk opgave i at sikre, at vigtige opgaver ikke går udenom Bornholm.

Hvilken støtte skal Business Center Bornholm yde i forløbet? - Business Center Bornholm skal understøtte virksomhederne i arbejdet med at skabe den nødvendige forandring.

Det handler om at sikre viden til Bornholm: At klæde virksomhederne på, så de kender kravene til f. eks. certificeringer, krav til bæredygtighed, hvordan man arbejder med denne branche o. s. v. Der ligger også et stort arbejde i at sikre udviklingsmidler til Bornholm. Business Center Bornholm skal medvirke til, at vi får søgt alle de erhvervsfremmemidler, det er muligt at søge, og de skal ud og arbejde til gavn for virksomhederne. Der skal laves udviklingsinitiativer med de bornholmske virksomheder i centrum, som sikrer, at vi sammen får udviklet os i den rigtige retning.

Derfor er det vigtigt, at Business Center Bornholm hele tiden har en forståelse for virksomhedernes udfordringer og ønsker, og at Business Center Bornholm sammen med virksomhederne definerer fremtidige udviklingsinitiativer.

Jeg tror, at vi kan have en kæmpe fordel i, at vi er et relativt lille samfund. Vi kender hinanden og kan løfte i flok.

Karen Bladt, bestyrelsesformand for Business Center Bornholm.

    Det handler om at sikre viden til Bornholm, understreger Karen Bladt."
2020-11-24 00:00:00,Virksomhederne har fokus på at løfte opgaven,Bornholms Tidende,"Hvis det lykkes Bornholm at få ry som et sted, hvor hele samfundet bakker op om et projekt som udskibningen af havvindmøllerne og i samlet flok løfter opgaven, vil det være medvirkende til, at vi fremover kan få andre, lignende opgaver til øen. For Christa Lodahl fra Business Center Bornholm er samarbejdet med Siemans Gamesa Renewable Energy A/ S en generalprøve på arbejdet med en energiø - og indtil videre ser det ud, som om Bornholm består.

De bornholmske virksomheders forskellige opgaver i forbindelse med havvindmølleprojektet og, længere fremme, energiøen, ligger langt fra fast. Det gør opgaverne til gengæld for Business Center Bornholm: De skal hjælpe virksomhederne med at blive klar til de opgaver, der vil komme.

- Vores fokus er på professionalisering af de bornholmske virksomheder i den her proces, opsummerer erhvervschef Christa Lodahl.

- Vi skal understøtte dem i at blive certificerede, hvor de har brug for det, og vi vil lave en indsats, der skal sikre samarbejdet mellem de små og store virksomheder. Det kommer det til at handle om fremadrettet.

De rette certificeringer er nødvendige for at kunne vise udenøs aktører, at de bornholmske virksomheder har en professionel tilgang til driften af større projekter. Alt det, bornholmerne godt ved, at virksomhederne kan, skal kunne dokumenteres overfor de virksomheder, der f. eks. skal bygge havvindmølleparker eller lave Power-to-X-stationer i forbindelse med energiøen og skal bruge lokale underleverandører for at gøre arbejdsgangene smidige.

For der er brug for smidighed og professionalisme, når store virksomheder rykker ind med projekter, der koster svimlende summer i den daglige drift.

Vi løfter det Men hvad det præcis er, de bornholmske virksomheder kan komme til at levere i forbindelse med de store arbejder, er endnu uklart. Det er dét, der skal defineres i de strategipapirer, Søren Møller Christensen fra Bornholms Regionskommunes Byg & Udvikling, udarbejder som leder af det koordinerende energiø-samarbejde, og i den rapport om kvalifikationsafklaring, som Jobcenter Bornholm har søgt om støtte til at få udarbejdet.

- Lige nu møder vi stor usikkerhed hos virksomhederne om, hvad der kommer til at ske. Som udskibningshavn kommer der ad hoc-opgaver i en periode, men hvis vi f. eks. skulle blive servicehavn, ser situationen anderledes ud. Men uanset scenariet er det vigtigt, at vi i samlet flok løfter opgaven og gør hinanden stærke, fortæller Christa Lodahl.

- Hvis de ringer om natten og siger, at de skal bruge hjælp, skaffer Rønne Havn og Offshore Center Bornholm en virksomhed, der stiller med de folk, der skal bruges, næste morgen. Så må de andre opgaver, de har, vente. For den tilgang gør, at vi får ry som nogen, der løfter her og nu. Og det er hele samfundet, ikke bare havnen. Det er et godt ry at have, for ellers får vi ikke de andre opgaver, formaner erhvervschefen.

Virksomhedernes behov Mens det er Søren Møller Christensen og Louise Groth-Michelsen, der er sat til at fastlægge strategien for det samarbejde, der ultimativt skal sørge for at sikre Bornholm energiøprojektet og på vej dertil skal opsamle erfaringerne fra udskibningsopgaven, skal Business Center Bornholm altså fokusere på at løfte kompetencer hos de bornholmske virksomheder, så de er klar til opgaven.

- Vi er med for at udtænke de indsatser, der kan løfte virksomhedernes kompetencer. Og vi skal sikre nogle attraktive tilbud, så nye virksomheder vil etablere sig her.

Ambitionerne er høje, indrømmer Christa Lodahl, men hun er overbevist om, at de kan nås. For hos virksomhederne mærker hun og Business Center Bornholms erhvervskonsulenter lysten og viljen til at få det bedst mulige ud af de muligheder, der byder sig nu selvom ingen kender fremtiden præcist.

- De initiativer, vi sætter i søen, er behovsdrevne. Det, vi arbejder med, skal komme fra virksomhederne til os. På den måde sikrer vi, at de er med på rejsen.

Vi er med for at udtænke de indsatser, der kan løfte virksomhedernes kompetencer.

Og vi skal sikre nogle attraktive tilbud, så nye virksomheder vil etablere sig her.

Christa Lodahl, erhvervschef i Business Center Bornholm.

    Business Center Bornholm skal sikre, at de bornholmske virksomheder kommer med i energiøarbejdet, siger erhvervschef Christa Lodahl."
2020-11-24 00:00:00,Knudepunktet,Bornholms Tidende,"Østersøen er ved at blive vigtig for havvindenergien i hele regionen, og Bornholm ligger strategisk midt i det hele. Offshore Center Bornholm har fået skabt et godt ry for øen, og det kan sagtens udmøntes i andre sammenhænge, mener de.

Da en række virksomheder for seks år siden samlede sig i klyngen Offshore Center Bornholm, var det for at blive klar til at løse de opgaver, der ville komme, hvis det lykkedes at få projekter som det, der nu er i gang med havvindmøllerne til Kriegers Flak, til Rønne Havn. Da Lone Reppien Thomsen kom til som projektleder, var én af hendes opgaver at sikre, at der var en direkte linje til alle involverede virksomheder og en vagttelefon, hvor der altid var nogen, der kunne sætte et arbejde i gang, uanset hvilken tid på døgnet det var.

- Vi har slået os op på, at vi har den her service, siger hun nu.

Hvis Siemens Gamesa eller en af deres underleverandører under arbejdet med at samle havvindmøllerne pludselig får brug for assistance, skal virksomhederne i Offshore Center Bornholm kunne stille med de folk, der skal bruges, inden for kort tid.

- Det betyder noget, for tid er en enorm faktor i det her. Men sådan er det ikke altid andre steder. Mange steder går de hjem kl. 15, og så er der lukket. Det er simpelthen et no go i denne sammenhæng.

Piben har fået en anden lyd Den attitude har givet pote hos de samarbejdspartnere fra offshore-vindbranchen, der kommer til øen nu.

- Da Muehlhan, som står for preassembly på møllerne, kom til øen, hentede vi dem i lufthavnen og gik direkte i møde. Der kunne de møde alle dem, der er med i Offshore Center Bornholm, og de kunne få en liste over, hvad de hver især kan hjælpe med, og hvordan de kan kontaktes døgnet rundt. Det arbejde var de vant til selv at skulle lave, og de var simpelthen så glade for det.

Det kan Søren Andersen, der er leder af Muehlhan A/ S offshore-forretningsenhed, bekræfte: - Offshore Center Bornholm havde sat sig ind i, hvad vi skulle bruge, og de har samlet et godt hold, som vi har benyttet os meget af. Man kan mærke, at man på Bornholm er vant til at arbejde 24 timer i døgnet, og at man meget gerne vil hjælpe. Bornholmerne er meget servicemindede i forhold til, hvad vi oplever i andre nye havne.

- Vi har vundet meget ved at have forberedt os ordentlig og vist, at vi kan levere det, vi lover, opsummerer Lone Reppien Thomsen.

Det var ikke en selvfølge, at Rønne Havn og Offshore Center Bornholm kunne det. Da herværende magasin for to år siden interviewede Lone Reppien Thomsen fortalte hun, hvordan de var blevet mødt med skepsis på de første messer for offshore-industrien, de deltog i. "" Folk kom hen til os med et skævt smil og spurgte, om vi havde røgede sild med. Det var det, man tænkte om Bornholm, det var en turistdestination, men det er ikke den historie, vi skal fortælle,"" sagde hun dengang.

- Nu har piben fået en anden lyd, konstaterer hun tilfreds, da hun bliver konfronteret med citatet.

- I Polen er der et stort politisk ønske om at sætte turbo på den grønne udvikling, så Østersøen bliver et vigtigt sted at få vindenergi fra. Nordsøen er større, ja, men man skal ikke forklejne Østersøen.

Kreative virksomheder En vigtig brik i den udvikling er det teknologiske fremskridt, der er sket indenfor havvindmølleenergi. I forhold til for bare få år siden er det blevet mere effektivt at få strømmen fra de store møller ude på havet ført ind på land. Det kan få stor betydning for perspektiverne i Østersøen, hvor der ligger flere store markeder i nærheden af Bornholm.

- Vi ligger som et fantastisk knudepunkt for at distribuere strøm rundt til nabolandene, siger Lone Reppien Thomsen.

Det er også til dels udgangspunktet for at udpege Bornholm som energiø. Det projekt er Offshore Center Bornholm indtil videre ikke involveret i, men projektlederen påpeger som flere andre, at de erfaringer, de bornholmske virksomheder og institutioner gør sig i forbindelse med det igangværende arbejde, vil kunne trækkes over i det næste projekt.

- Vores virksomheder er generelt kreative. Det gør det spændende, for kommer der udfordringer, er de klar til at gribe dem og udvikle løsninger på dem.

Det gode omdømme Det er de erfaringer, der vil kunne bruges i energiøprojektet, den måde at agere smidigt på. I forhold til fremtidige offshoreprojekter har borgmester Winni Grosbøll kaldt det igangværende arbejde for en eksamen. For Lone Reppien Thomsen har det lige så meget handlet om at demonstrere, hvad man kan tilbyde på Bornholm.

- Når Siemens har været her, ved de, hvad det koster, hvis de senere kommer tilbage. Til den tid kender de omkostningsniveauet, de ved, at der er gode overnatningsmuligheder, de kender serviceniveauet, og de ved, om det hele fungerede, som det skulle.

Det er dét, det for Offshore Center Bornholm og de involverede virksomheder handler om at bevise i de kommende måneder.

De skal få det til at fungere, så det gode omdømme spreder sig i offshore-vindbranchen. Det sker allerede. I første omgang er de andre for længst holdt op med at spørge om silderøgerier og lakridser på messerne.

"" Vores virksomheder er generelt kreative. Det gør det spændende, for kommer der udfordringer, er de klar til at gribe dem og udvikle løsninger på dem.

Lone Reppien Thomsen, projektleder på Offshore Center Bornholm.


En bred palet

Offshore Center Bornholm tæller p. t. 20 bornholmske virksomheder med kompetencer, der spænder fra regnskaber over transport til værkstedsarbejde og en del mere. De deltagende virksomheder er alle indstillet på at stå til rådighed ved akut opståede behov i forbindelse med arbejdet med havvindmøllerne, og de er alle certificerede til at arbejde indenfor de retningslinjer, der gælder i offshore vindindustrien. BHS Logistics A/ S Bornfrost A/ S Bornholm Airport Bornholms Elektromotor ApS Brdr. Madsen Motor ApS Brødrene Anker Hasle ApS Fl. Svendsen VVS ApS Fugato A/ S JF Data Service ApS KH Maskinfabrik ApS Knudsker El ApS Nyboes Auto ApS Rønne Havn A/ S Svaneke Vandrerhjem ApS Svaneke-Neksø Bustrafik BOFA I/ S Bornholms Brandforsikring A/ S Rønne Revison I/ S Steenbergs Tegnestue ApS Danske Bank A/ S - Bornholm.

    Rønne Havn. Foto: Jacob Jepsen.
    De store fremskridt inden for havvindenergi gør Østersøen relevant for offshore-vindbranchen, siger Lone Reppien Thomsen."
2020-11-24 00:00:00,"Det kan få større betydning for Bornholm, end fiskeriet havde",Bornholms Tidende,"27.000 årsværk. En energiø og en havvindmøllepark af den størrelse, der er foreslået opført ud for Bornholm, kommer til at kaste rigtig mange jobs af sig igennem sin levetid på 20 år. Hvis Bornholm kan få bare nogle få procent af de jobs, vil det give en kæmpemæssig effekt, fastslår Rønne Havns administrerende direktør, Thomas Bendtsen.

I løbet af processen med først at gøre Rønne Havn til udskibningshavn og siden i forlængelse af det at gøre Bornholm til energiø, som regeringen har foreslået det i et klimaudspil i maj i år, er der blevet fremlagt en del mere eller mindre vilde tal for, hvad det vil betyde for beskæftigelsen. Nogle afholder sig forsigtigt helt fra at spå om den slags, sådan som borgmester Winni Grosbøll gør det andetsteds i dette magasin. Thomas Bendtsen er ikke én af dem.

- Jeg har henvist til en rapport i sommers, der viste, at hver gang man investerer i 1 GW havvindmølleenergi, er 14.600 årsværk sikret i havvindmølleparkens levetid. Lægger man så energiøen oveni, vil det kræve 27.000 årsværk i hele parkens levetid. Det, man så kan spørge om, er, hvor stor en del af det, der vil tilfalde Bornholm? Jeg tror ikke på, at der kommer 27.000 jobs på Bornholm, erkender Rønne Havns administrerende direktør.

Men så hæver han alligevel barren et stykke endnu ved at inddrage den "" Energiwende"", som den tyske forbundskansler Angela Merkels plan for en grøn omstilling for hele Tyskland kaldes.

- Hvis det skal effektueres, taler vi om 90 GW. Det vil give en kæmpestor beskæftigelseseffekt i hele regionen. Og hvis vi kan få bare nogle få procent af de jobs, kan det få større betydning for Bornholm, end fiskeriet havde.

Lever op til alle krav I fem år har Rønne Havn arbejdet strategisk på at vise, at havnen har sin berettigelse i forhold til offshore vindmarkedet.

- Der er investeret 600 mio. kr. i at udvide havnen. Det er immervæk en sjat. Men så er den også designet til at leve op til de krav, som markedet kræver. Offshore-komponenterne er utroligt store og tunge. Hvis man satte en turbine fra en havvindmølle ned på den gamle krydstogtskaj, ville den gå lige igennem.

Derfor har hele arealet på den nye havn en høj bæreevne og er designet til de forskellige turbineproducenter.

For at anskueliggøre, hvad det drejer sig om, forklarer den administrerende direktør dimensionerne bag: - En turbine kan veje 400 tons. Hvis du forestiller dig en lodret spunsvæg, hvor du sætter en tung kran helt tæt på kanten og samtidig har et turbineskib, der sætter fødderne ned lige udenfor, så skaber det et moment mod spunsvæggen, som er enormt.

De krav skal Rønne Havn leve op til, ligesom der er lang række andre retningslinjer, der skal følges, hvis man vil samarbejde med offshore vindbranchen.

- Der er mange kvalitetssikrings-og sikkerhedskrav, men det er helt i tråd med alle andre seriøse virksomheder. Vi har tidligt været ude og finde ud af, hvilke krav der var. For eksempel er al kommunikation på engelsk, så allerede i 2014 sendte vi det første hold medarbejdere til engelskundervisning hver fredag, siger Thomas Bendtsen og opsummerer: - Der er ingen krav, vi ikke kan leve op til. Men vi har også arbejdet med det.

Jeg savner udsyn Siden Offshore Center Bornholm blev stiftet i slutningen af 2014 har Rønne Havn generelt oplevet stor opbakning fra det bornholmske erhvervsliv. Man har støttet de visioner, Rønne Havn havde for at trække nyt erhverv til øen, og de deltagende virksomheder har selv været ude at afsøge de muligheder, der var for dem.

- Derfor er det da også en stor glæde for mig, når de nu siger, at det her slet ikke er så skidt, fortæller Thomas Bendtsen.

- Vi mærker en stigende opbakning blandt alle erhvervsorganisationerne, og de arbejder med at få uddannelserne og positionere sig ordentligt. Det største arbejde lige nu er i kvalitetssikringen, og det er der en del bornholmske virksomheder, der har taget til sig. Samtidig har opbakningen fra politisk hold været stærkt stigende, godt hjulpet på vej af den ambitiøse målsætning, regeringen har sat for energiøen. Der er blevet investeret en del penge i at fremtidssikre erhvervslivet - og det er jo klart, at når ordrerne og projekterne begynder at rulle ind, mærker vi da også en stigende interesse.

Hvor klar vil du over en bred kam vurdere, at de bornholmske virksomheder har været? - Der er nogle virksomheder, der har forberedt sig på vindeventyret.

De har klaret sig godt. Men der er en tendens til, at man godt kan lide udvikling, men bare ikke, hvis den medfører forandringer. Der kunne jeg godt savne lidt mere udsyn og en forståelse for, at vi på Rønne Havn agerer på et internationalt marked. Men de virksomheder, der har positioneret sig, helt fra de små håndværkere til større selskaber, de har også leveret.

Første skridt i eventyret Lige nu forbereder Rønne Havn sig på indenfor de kommende uger at modtage de første komponenter til havvindmøllerne på Kriegers Flak og dernæst MHI Vestas' projekt i 2022. Men det er selvfølgelig ikke gjort med dét.

- Vi skal skaffe flere projekter til Bornholm og synliggøre Bornholm som energiø overfor vores stakeholdere. Det næste element, vi skal have med, er Power-to-X, hvor vi skal omdanne strømmen til brændstof. Det her er kun det første lille skridt i et eventyr, der kommer til at vare de næste 20-25 år, lover Thomas Bendtsen.

Og tilføjer, at når havvindmøllerne er udtjent efter den tid, ligger der også et arbejde med at pille dem ned igen, som til den tid kan skaffe arbejdspladser til et Bornholm, der kommer til at se helt anderledes ud end det, vi kender i dag.

Det vil give en kæmpestor beskæftigelseseffekt i hele regionen. Og hvis vi kan få bare nogle få procent af de jobs, kan det få større betydning for Bornholm, end fiskeriet havde.

Thomas Bendtsen, adm. direktør for Rønne Havn ."
2020-11-24 00:00:00,Flere ben at stå på,Bornholms Tidende,"Energiøen kan blive et nyt ben for det bornholmske erhvervsliv. Søren Møller Christensen og Louise Groth-Michelsen skal for Bornholms Regionskommune til og med 2022 koordinere indsatsen mellem regionskommune, erhvervsliv, erhvervsfremmeaktører og uddannelsesinstitutioner, så Bornholm ikke ender med udelukkende at sælge rundstykker til en arbejdsstyrke, der kommer udefra.

De helt store bornholmske indsatser i det forgangne årti, Folkemødet og Bright Green Island, var begge karakteriseret ved, at hele øen var engageret i dem, både virksomheder, offentlige institutioner, foreninger og private. Energiøen er, i hvert fald i den indledende proces, primært et projekt for det bornholmske erhvervsliv.

- Men ligesom turismen betyder meget for mange, vil det her kunne komme til at betyde rigtig meget for bornholmerne, bedyrer Louise Groth-Michelsen, der netop er startet i rollen som koordinerende energiømedarbejder i Bornholms Regionskommune.

- Det kan blive et nyt ben for det bornholmske erhvervsliv.

Vi har ikke så mange ben, og man kan se, hvor hårdt det ramte med coronakrisen. Vi kan få et bredere erhvervslandskab, uddyber Søren Møller Christensen, der er leder af det koordinerende energiøsamarbejde, der er i gang med at afdække behov og potentialer i forbindelse med energiøen.


Samlet effekt

For selvom både Bright Green Island og Folkemødet - sidstnævnte var Louise Groth-Michelsen i sin tid med til at starte op - også havde til formål at skabe nye former for beskæftigelse på Bornholm, er sigtet altså endnu mere erhvervsrettet, når det gælder arbejdet med energiøen, forklarer Søren Møller Christensen.

- Grunden til, at vi gerne vil have energiøen, er, at den kan tilføre øen en erhvervsmæssig effekt på en stor skala, og den vil tilføre nogle aktiviteter, vi ikke har prøvet før på Bornholm.

Det er lige præcis det, der medfører, at det er så vigtigt, at forarbejdet bliver gjort grundigt, forklarer han videre: - Hvis vi skulle bygge tusind nye huse, ville erhvervslivet på Bornholm vide, hvordan de skulle gøre det. Vi skulle bare opskalere.

Men nu skal der bygges vindmøller. Og når vi står med noget, der er så nyt, er der ikke én aktør, der alene kan løfte opgaven.

Derfor skal Bornholms Regionskommune, Campus Bornholm, Business Center Bornholm, Bornholms Energi & Forsyning, Offshore Center Bornholm og hele erhvervslivet arbejde sammen om at omsætte energiøen til bornholmske arbejdspladser og grøn omstilling på Bornholm, understreger han.

- Vi ved fra andre steder og andre sammenhænge, at hvis vi skal gribe det her, er vi nødt til at handle sammen. Men så vil det også have en collective impact, altså en fælles effekt. Alle kan se, at det her vil være godt for Bornholm. Det skal være det fælles mål, som styrer os - men med plads til at hver enkelt kan forfølge deres egne delmål.

- Den fælles effekt så vi for eksempel, da vi startede Folkemødet.

Bornholm stod sammen om et fælles mål og effektuerede.

De folk rundt på øen, der skulle sikre transport, senge, tilladelser, sikkerhed, parkeringspladser, mad og toiletter fik på kort tid det hele til at klappe, Fra den endelige beslutning var truffet om afholdelse af Folkemødet, gik der ikke meget mere end et halvt år, før Bornholm havde mobiliseret sig og var klar til at byde de første Folkemøde-gæster velkomne. Dette samspil er bornholmske virksomheder og organisationer bare super gode til, supplerer Louise Groth-Michelsen.

Ud af siloerne Det er for at sikre, at deltagernes individuelle mål leder frem mod det fælles mål, at der er koblet en koordinerende funktion på energiøprojektet.

- Vi skal sikre, at der er en rød tråd i arbejdet, så det ikke kører i siloer. Der skal være en erfaringsopsamling fra det nuværende projekt med havvindmøllerne, som vi kan bruge i energiøprojektet.

Og så skal den koordinerende energiømedarbejder arbejde med den langsigtede strategi. Den koordinerende medarbejder skal sikre, at vi får udarbejdet de strategiske papirer, som de forskellige aktørere kan udmønte, forklarer Christa Lodahl, erhvervschef i Business Center Bornholm.

- Der er nødt til at være en koordinerende funktion i et projekt som det her, giver Søren Møller Christensen hende ret.

- Man opnår ingen effekt ved, at mange bare sætter sig sammen.

Louises rolle bliver at hjælpe alle os partnere med at præcisere det fælles mål og at få målt på det undervejs, så vi kan se, hvad der virker, og hvad der ikke virker, så vi alle kan blive klogere undervejs på den rejse, som vi nu starter på.

Mere end rundstykker Derfor er Søren Møller Christensen og Louise Groth-Michelsen sammen med gruppen af aktører i det koordinerende samarbejde i gang med at definere de mål, de skal arbejde efter i den kommende tid.

- Vi skal bygge en lobbyorganisation op, og vi skal finde ud af, hvordan vi ruster virksomhederne til at byde på de opgaver, der kommer. Vi skal finde ud af, hvordan vi får opkvalificeret arbejdskraften, og hvordan vi kan tiltrække arbejdskraft. Vi skal finde ud af, om vi kan tiltrække nogle virksomheder af en type, vi ikke har på øen nu. Henover efteråret og vinteren skal vi konkretisere disse opgaver og finde ud af, hvordan vi bedst får dem hertil, opsummerer Søren Møller Christensen.

For selvom Bornholm er blevet udpeget som energiø, kan øen stadig risikere at misse mulighederne.

- Skrækscenariet er, at størstedelen af arbejdspladserne går til personer, der ikke bor på Bornholm, understreger han og tilføjer: - Vi kan risikere, at vi primært kommer til at sælge rundstykker og senge til folk, der kommer rejsende hertil.

- Det bliver virkelig spændende at være med til at udmønte det potentiale, der bliver foldet ud nu, slutter en forhåbningsfuld Louise Groth-Michelsen af.

Vi skal undgå, at vi primært kommer til at sælge rundstykker og senge til folk, der kommer rejsende hertil.

Søren Møller Christensen, leder af Udvikling og Plan i Bornholms Regionskommune.


En fælles indsats

Bornholms Regionskommune, Rønne Havn, Campus Bornholm, Offshore Center Bornholm, Bornholms Energi & Forsyning og Business Center Bornholm har besluttet, at de vil arbejde sammen om, at Energiø Bornholm og de kommende offshoreopgaver på Rønne Havn skal resultere i bornholmske arbejdspladser og grøn omstilling på Bornholm. For at understøtte arbejdet har Bornholms Regionskommune valgt at finansiere en medarbejder, som i 2021 og 2022 skal koordinere og understøtte det fælles arbejde.

Collective impact De seks parter, som samarbejder om energiø og offshoreopgaver - Bornholms Regionskommune, Rønne Havn, Campus Bornholm, Offshore Center Bornholm, Bornholms Energi & Forsyning og Business Center Bornholm - er inspireret af en metode, der kaldes collective impact. Metoden er oprindeligt fra USA, men har været benyttet i mangle lande i forbindelse med komplekse projekter, som kun kan lykkes, når mange arbejder sammen, fordi ingen har hverken nok ressourcer eller alle de relevante kompetencer. Det handler om at spille hinanden gode og om at løfte i flok med øje for et fælles ønske om en større samfundsmæssig forandring, forklarer Søren Møller Christensen.

I collective impact fokuserer man på fem indsatser, som skal forfølges, hvis man vil lykkes: 1. Fælles agenda og konkrete mål 2. Fælles målemetode 3. Forpligtende aktiviteter 4. Hyppig og åben kommunikation 5. Fælles sekretariat Den primære opgave for den koordinerende medarbejder er, at de seks parter lykkes med de fem indsatser. Første opgave er at få defineret den fælles agenda og opsætte konkrete mål, som de i fællesskab kan forfølge.

    Energiøen vil kunne komme til at betyde meget for mange bornholmere, fortæller Louise Groth-Michelsen. Foto: Jacob Jepsen.
    Når vi står med noget, der er så nyt, er der ikke én aktør, der alene kan løfte opgaven. fortæller Søren Møller Christensen."
2020-11-24 00:00:00,Brug kræfterne fornuftigt,Bornholms Tidende,"Når de store Gigawatt-vindmølleparker sættes i drift, vil de i perioder producere mere energi, end der kan aftages hos kunderne. Den overskydende energi kan bruges på Power-to-X-stationer, hvor den bl. a. kan skabe syntetisk brændstof. Hvordan dét går til, og hvorfor det er vigtigt at få det til Bornholm, forklarer projektleder Torben Jørgensen fra Bornholms Energi & Forsyning A/ S.

Når vinden blæser kraftigt, kommer vindmølleparkerne i Østersøen til at producere ekstra meget strøm. Også mere, end der kan aftages hos kunderne. Så er der to ting at gøre: Den ene er at stoppe nogle af vindmøllerne midlertidigt, mens det blæser voldsomt. Den anden, som der er langt større perspektiver i, er at bruge den overskydende strøm til noget fornuftigt.

Det er det sidste, Torben Jørgensen håber på. Og som projektleder i Bornholms Energi & Forsyning A/ S' udviklingsafdeling håber han på, at det vil kunne ske her på Bornholm som en del af energiøen.

- Det anser planlæggerne hos os for realistisk. Det er nogle enorme energimængder, der kommer ind i systemet, når det blæser, så der skal havvindmølleparkerne have store aftagemuligheder.

Vi skal kunne tage toppen af strømproduktionen, også fordi det vil betyde, at der kan lægges mindre og billigere kabler på havbunden fra Bornholm og videre til omverdenen, forklarer han.

Det er primært i efteråret og vintermånederne, der vil blive produceret et overskud af vindenergi, men det kan komplementeres af de kommende solcelleparker, der i sommermånederne vil kunne producere store mængder strøm.

Sammenhæng mellem energiø og havvindmøller Det kræver, at kablerne fra havvindmølleparkerne bliver samlet på Bornholm, og det er derfor, det er så vigtigt, at der bliver arbejdet målrettet for energiøen nu, understreger Torben Jørgensen.

- Men heldigvis er Bornholms Regionskommune og Rønne Havn også gået aktivt ind i arbejdet for at sikre, at de ikke bare tromler forbi os. Vi ser jo gerne, at de ikke lægger det hele i København.

Det her er altså et af de steder, hvor projektet med energiøen falder direkte sammen med det store havvindmølleprojekt, der lige nu er i gang på Rønne Havn. Et projekt, som der gerne skulle komme flere af i Østersøen, hvis det skal have en rigtig stor effekt.

Det er vigtigt, at Bornholm tidligt i processen får indflydelse på placeringen af Power-to-x-stationerne, da de både kan placeres på platforme ude ved vindmøllerne, på Bornholm, eller ved København, hvor kablerne kommer ind.

Power-to-X-stationerne skal bruge den overskydende strøm til at skabe syntetisk brændstof. Det er, populært sagt, det, der er x'et i ligningen. Det sker ved elektrolyse som det første trin, hvor man spalter vand til brint og ilt, forklarer Torben Jørgensen pædagogisk: - Kommercielt er elektrolyse blevet brugt siden begyndelsen af 1900-tallet, hvor man f. eks. i Norge brugte vandkraft til at fremstille kvælstofgødning til landbruget. Det er jo faktisk også en slags brændstof: Man er ved at udvikle motorer til skibe, der kan bruge ammoniak som brændstof.

Idéen med Power-to-X-stationer på Bornholm, er i første trin at producere brint, der i sig selv kan bruges som brændstof til busser og lastbiler samt til procesenergi i industrien. Privatbiler kan også køre på brint, men her forventes primært el som fremtidens brændstof.

- Men det er velegnet til tung transport. I lastbiler og busser giver det ikke mening at have så store batterier, som der skal til nu for at drive dem på el, så det giver bedre mening at lade dem køre på brint eller andre syntetiske brændstoffer fra Power-to-X i stedet.

Mod et fossilfrit Bornholm Det er dog ikke kun transportsektoren, der vil få glæde af brint og syntetiske brændstoffer, forklarer Torben Jørgensen videre.

I industri og erhverv har de fleste bornholmske virksomheder efterhånden lagt om til at bruge gas i stedet for olie, når der skal energi og varme til arbejdsprocesser. Om det så er maskinværksteder, bryggerier eller fødevarevirksomheder.

- De fleste bruger i dag LPG, eller liquified petroleum gas: Det er det, man køber i glasflasker, men mange bornholmske virksomheder har fået etableret større eller mindre tanke, som så bliver fyldt op af tankbiler. Det har den umiddelbare fordel, at CO2-udledningen er langt mindre, end hvis man brugte olie.

Men faktisk kan man også bruge CO2 i Power-to-X-processen, fortæller Torben Jørgensen.

- Der bliver eksperimenteret med at bruge CO2 fra forbrændingsanlæg, hvor man kan trække det ud af forbrændingsluften.

Så det kan godt være, at elektrolyse som kommerciel teknologi har været i gang i hundrede år, men den teknologi, hvor man forbinder brint med CO2 på dén måde er ny. Vi kan også hive CO2 ud af luften og bruge det.

Bornholms Energi & Forsyning A/ S har tidligere sammen med Bornholms Regionskommune været med i en EU-ansøgning om at få støtte til et elektrolyseanlæg., uden held i første omgang. Men hvis energiøen bliver til virkelighed, så er muligheden for at det lykkes meget større, vurderer Torben Jørgensen.

Perspektivet er helt klart: - Vi kan gøre os fossilfri med det her.

Og dét er et fornuftigt mål at anvende kræfterne på.

Vi kan gøre os fossilfri med det her.

Torben Jørgensen, projektleder i Bornholms Energi & Forsyning A/ S.

    Power-to-X-stationer vil kunne omdanne overskydende energi fra havvindmøllerne til brint, som kan bruges i transportsektoren."
2021-01-23 00:00:00,Energinet og tysk modpart skal have den store regnemaskine i brug: Ny aftale med Tyskland er helt essentiel for bornholmsk energiø,Bornholms Tidende,""" Et dansk-tysk gennembrud for energiø Bornholm"".

Sådan betegner Energinet den aftale, som den danske systemoperatør har indgået med tyske 50Hertz. Det er den første aftale, som er lavet mellem Danmark og et andet land vedrørende energieøerne i Østersøen og Nordsøen.

Inden årets udgang skal de to parter undersøge, om det er fordelagtigt at anlægge en kabelforbindelse mellem Sjælland og Nordøsttyskland via Bornholm.

Aftalen med tyskerne er den første, som de danske myndigheder har indgået, og dermed rykker energiø-projektet fra at være baseret på danske og internationale politiske aftaler til et konkret, grænseoverskridende samarbejde mellem to landes systemoperatører (typisk benævnt TSO'er).

- Hele essensen med de her energiøer er, at de skal være forbundet til andre lande.

Energiøen i sig selv uden udlandsforbindelser er ikke et projekt, siger Hanne Storm Edlefsen fra Energinets afdeling for strategisk planlægning til Bornholms Tidende.

- Det er udlandsforbindelserne som i kombination med opsamlingsstederne tæt på stedet, hvor elektriciteten bliver produceret, der er det geniale. Derfor er det afgørende, at andre gerne vil være med til at regne på de her ting og kan se potentialerne, uddyber hun.

I Tyskland er det Energinets oplevelse, at både den tyske regering og systemoperatørerne varmt støtter begge danske energiøprojekter.


HVOR STRØMMEN FLYDER HEN

De kommende analyser skal bruges til at vurdere, om det kan betale sig at lave en forbindelse mellem landene. Med udgangspunkt i, at havvindmøllerne ved den bornholmske energiø får en kapacitet på to gigawatt, vil de to TSO'er udføre nogle meget avancerede beregninger.

- Vi har nogle store markedsmodeller - sådan nogle store regnemaskiner - som vi putter en masse data ind i. Og så regner vi på forskellige scenarier og ser, hvor strømmen flyder hen, hvor der er afsætning, og hvad det betyder for forbindelsernes økonomi.

Billedlig talt er det for at se, om der kommer sorte eller røde tal ud af beregningerne, forklarer Hanne Storm Edlefsen, der er vice president for strategisk planlægning.

- Jeg har, hånden på hjertet, ingen fornemmelse af, hvor vi lander. Så det bliver faktisk rigtig spændende at lave de her beregninger sammen med vores tyske kolleger.

Undersøgelserne kommer også til at gå på, hvilke forbedringer man med forbindelsen får brug for på Sjælland og ved den tyske kyst, for at de nye kabler kan kobles sammen med det eksisterende net.

- Det har ikke så meget at sige i forhold til Bornholm. Vi skal regne på, om der skal laves nogle netforstærkninger lokalt dér, hvor forbindelserne går i land, siger Hanne Storm Edlefsen.

Nøjagtigt hvor kablerne eventuelt skal føres i land, ved Energinet og 50Hertz ikke endnu.

Analyserne tager i udgangspunkt i god håndfuld forskellige scenarier, som senere på året vil blive snævret ind.

- På den anden side af sommerferien, i det tidlige efterår, regner vi med at have resultaterne.

Derefter kan vi gå videre med de to eller tre scenarier, som falder bedst ud. Og så vil det være dem, der bliver lagt op til politisk beslutning, forklarer Hanne Storm Edlefsen om processen.


FLERE PLACERINGER I SPIL PÅ BORNHOLM

I november pålagde energiminister Dan Jørgensen Energinet at indlede forundersøgelserne af energiøerne. Energinet er ved at forberede et udbud. Som et led i forundersøgelserne kigger Energinet på, hvor kablerne fra havvindmølleparken kan føres i land, samt hvor på bornholmsk land et landanlæg kan ligge. En af kandidaterne er en placering i tilknytning til Energinets søkabelanlæg, der ligger ved sommerhusområdet Tofte syd for Hasle.

- Der er et par muligheder, som vi kigger på - blandt andet ved vores eksisterende station. Det er en oplagt mulighed, som vi klart vil kigge på først, hvis det ser fornuftigt ud, siger Hanne Storm Edlefsen.

Landanlægget på Bornholm bliver et centralt knudepunkt for opsamling, omformning og videresendelse af strøm fra havvindmølleparkerne, hvor de nærmeste møller skal ligge 20 kilometer fra sydkysten, til Sjælland og sandsynligvis Tyskland.

Hele essensen med de her energiøer er, at de skal være forbundet til andre lande. Energiøen i sig selv uden udlandsforbindelser er ikke et projekt.

Hanne Storm Edlefsen Energinets afdeling for strategisk planlægning.

    Sådan ser et udsnit af et søkabel ud. Inden årets udgang skal de to parter undersøge, om det er fordelagtigt at anlægge en kabelforbindelse mellem Sjælland og Nordøsttyskland via Bornholm. "
2021-02-06 00:00:00,"Siemens Gamesas projektleder tog Bornholms Tidende med ind på arealet, som vindmølleproducenten har lejet af Rønne Havn: Intet overlades til tilfældigheder på sitet",Bornholms Tidende,"Det er tirsdag, og jack up-skibet Vole au Vent er tilbage i Rønne efter mølle nummer fem, seks, syv og otte til danmarkshistoriens største havvindmøllepark.

Vi ruller mod havneporten, dagen efter den første mølle på Kriegers Flak har produceret strøm. Installationsskibet anløb Rønne Havn klokken 3 i nat, så anden lastning har været i gang i en halv snes timer, da vi parkerer redaktionsbilen.

Indtil denne dag har vi som mange andre rønneboer fulgt projektet på behørig afstand fra lysningen på Galløkken, men nu har vi fået lov til at komme indenfor. Siemens Gamesa ønskede at sikre sig, at der var styr på alle procedurerne, inden de tog imod gæster fra pressen.

Det har også krævet lidt praktisk forberedelse at få adgang til "" sitet"", som havnearealet kaldes med professionel havnelingo. For at blive lukket ind skal man stille med en negativ covid-test, og vi har en dugfrisk erklæring på, at vi er negative, med i inderlommen.

Portvagten, bornholmske Per Safft, tjekker corona-dokumentet og rækker os nogle papirer, som vi skal udfylde og underskrive.

En anden obligatorisk sikkerhedsforanstaltning er en temperaturmåling.

Hver morgen får alle taget temperaturen, før de kan træde ind på arbejdspladsen. Frem finder Per en skanner, som han først retter mod min pande og dernæst fotografens. To hurtige bip betyder, at vores hoveder ikke er mistænkeligt overophedede. Kort efter dukker Bent Rasmussen, Siemens Gamesas projektleder på Kriegers Flak-parken, op. Portvagten meddeler, at kysten er klar, og gæsternes temperatur er taget.

- Fik de taget den med kviksølvtermometer bagi? spørger projektlederen, inden vi hilser på hinanden med et albuestød.


LOGISTISK HOVEDBRUD

Han er temmelig træt af corona. Et gennemplanlagt anlægsprojekt af denne kaliber harmonerer dårligt med alle pandemiens usikkerheder.

Svigter en underleverandør gennem længere tid, vil det skabe millionforsinkelser.

Forhindres mandskabet i at nå frem, vil det også være højst problematisk.

Logistikken skulle gentænkes, da de svenske myndigheder lukkede transitkorridoren.

- Vi skulle aldrig have tabt Skåne, Halland og Blekinge, siger Bent Rasmussen, efter vi er trådt ind i containerhovedkvarterets forrum.

Flere underleverandører er involveret i arbejdet. Der er kranoperatøren, tårnmontøren og Deutsche Windtechnik, som fører tilsyn på vegne af bygherren, energiselskabet Vattenfall, mens Rønne-virksomheden BHS Logistics er hyret til at assistere med losningen af vindmøllekomponenter.

- Det lyder smart, og det var det, indtil covid kom. Så var det dælme ikke smart længere, konstaterer Bent Rasmussen om de mange sammenbragte medarbejdere og virksomheder.

Alle disse forsamlede mennesker, hvoraf en del er udenlandske specialister, er nødt til at leve disciplineret under projektet på grund af smitterisikoen. Siemens Gamesas folk sover på hoteller i Rønne, og det forventes, at de ikke løber nogen risici.

- De har fået et informationsbrev med retningslinjer. Som Angela Merkel siger: "" Det er ufatteligt så langt, man kan nå med sund fornuft"".

Indtil nu er det lykkedes at holde coronavirussen ude af pladsen på Rønne Havn.

Arbejderne er organiseret i mindre grupper, så et eventuelt smittetilfælde vil blive isoleret til færrest mulig, og hver torsdag kommer Falck og tester alle, der har deres gang på pladsen.

Særligt kritisk er det at undgå, at virussen finder vej til installationsskibet, fortæller projektlederen.

- Det er installationsskibet, alting drejer omkring. Hvis det ligger stille, begynder der at ligge for mange komponenter i Rønne.


PARK-GRUS-PARK

Bent Rasmussen har på forhånd stillet et par sikkerhedssko frem, som jeg kan låne. Vi får også udleveret sikkerhedsbriller og skifter vores medbragte gule veste ud med orange, så det er tydeligt, at vi er gæster. Hjelme har vi selv sørget for. Ud over projektlederen skal sitets sikkerhedsansvarlige, Leif Clausen, akkompagnere os rundt på pladsen. Sådan er reglerne, når gæsterne ikke har gennemført et sikkerhedskursus.

Inden vi går ud i kulden, viser vores vært os et kort over vindmølleparken. Den udmærker sig ved at være todelt. I midten ligger et statsligt råstofudvindingsområde, der leverer grus til et af årtiets andre store infrastrukturprojekter, Femern-forbindelsen.

Den østligste del af parken kliner sig op ad det sted, hvor svensk, dansk og tysk territorium grænser op til hinanden. "" Flak"" betyder rev på begrænset dybde - i dette tilfælde er den 20-30 meter - og den højtbeliggende havbund egner sig til havvindsprojekter.

Tyskland kom skandinaverne i forkøbet og opførte parken Baltic II i 2015, hvis 80 møller har en kapacitet på 288 megawatt. Siden da har havvindmølleteknologien udviklet sig, og Kriegers Flaks 72 møller kan yde 604 megawatt.

Det kan dække strømforbruget i 600.000 husstande, eller omtrent hele København, forklarer Bent Rasmussen.

Der er trukket kabler mellem den danske og tyske park.

- Det er ret unikt. Hvis tyskerne har for meget strøm, kan de sende det op til os via hovedtransformatorstationen, fortæller Bent Rasmussen.

- Det var sjovt nok også det her installationsskib, der lavede Baltic II, bemærker han.

Vi forlader skurvognen og sætter kurs mod Vole au Vent, hvor de første fire vinger er blevet lastet. Vingespidserne stritter ud over vandsiden af riggen. Skibets dæk er hævet nogle få meter over havnebassinet ved hjælp af de fire ben, der er "" jacket op"".

Sikkerhedsmanden opfordrer os til at gå forsigtigt, for der er glat. Da jeg nær falder bagover på isen, minder han mig om, at man skal holde sig på det skridsikre sand, der er lagt som et fortov rundt på arealet. På det 15 hektar store areal er tårnelementer, vinger og naceller placeret i små klynger. Vi passerer en stribe midterstykker til tårnene. De ankommer til Rønne i tre dele, inden de samles og rejses op ved hjælp af den chartrede, grønne 1.300 ton-kran, som man har kunnet se fra nær og fjern siden november.

En installatør er ved at gøre dem klar til monteringen. Vi kaster et hurtigt på blik på tårnets indvendige side og kan se strømkablet og den ufærdige hejsekonstruktion.

- Der bliver sat en elevator i. Den kører på den der Harald Nyborg-stige, fortæller vores lune, jyske rundviser og peger på, hvad der ligner - men helt sikkert ikke er - et spinkelt metalsystem til at bringe mandskabet op til maskinhuset og generatoren i toppen af møllen.


BØLGER I BASSINET

Vi fortsætter ned til multi purpose-kajen, som på pandemifrie somre anløbes af krydstogtskibe.

Her er underlaget lidt blødere, for bølgerne slår ind over kajen, og en del af gruset er skyllet væk. Når vinden kommer fra nordvestlig retning, har havvandet fri passage til det nye havnebassin.

- Hvis I laver indsamlinger på avisen, må I gerne samle ind til en bølgebryder, siger Bent Rasmussen.

En forlængelse af bølgebryderen er på tegnebrættet, og Rønne Havn havde før jul anden etape af havnens masterplan i udbud - endnu et anlægsprojekt til et trecifret millionbeløb.

Jeg spørger, om Siemens Gamesa har rigeligt med oplagsplads til komponenterne.

- Ikke rigeligt, men der er plads nok. Men vi har knap 180 vinger oppe i Aalborg, og dem vil vi gerne af med, siger projektlederen, der sætter stor pris på at have hele havnearealet for sig selv.

- Det er en af grundene til, at vi valgte Rønne.

Et stort, jævnt areal uden forhindringer er altafgørende til havvindmølleprojekter, ligesom kajerne skal have en høj bæreevne, og rampen skal kunne tage imod tunge ting og sager. Rønne Havns Ro-Ro-rampe skal klare over 400 ton, når Siemens Gamesas komponenter flyttes fra skib til havn, og den stærkeste kaj, hvor installationsskibet ligger, har en bæreevne på op til 50 ton per kvadratmeter.

Bent Rasmussen fremhæver endnu en fordel, som jeg ikke kendte til i forvejen; den hårde bornholmske undergrund, der betyder, at installationsskibet kan presse sine ben ned og "" jacke op"" uden fordyrende forberedelser.

På den danske vestkyst kræver sandbunden i havnene, at man lægger sten, hvor skibet skal stå.

"" Dyrt"" er et rammende tillægsord til at beskrive offshore-projekter. Alene det at samle kranen, der ankom til Rønne i mindre dele, kostede adskillige 100.000 kroner, fortæller projektlederen, da vi runder den over 100 meter høje kran på vej ud mod skibet. Vattenfalls samlede investering i Kriegers Flak-parken vurderede energiselskabet i 2018 til at være mellem 8,1 og 9,9 milliarder kroner.

Vi er nu så tæt på, at man kan se ansigtstrækkene hos de arbejdere, der fra Galløkken ligner tændstikmænd.

- Skibets besætning har blå veste på. Hvis nogle fra sitet, skal op på skibet, får de hvide veste på, så vi kan holde afstand, forklarer sikkerhedsrepræsentanten.

- Ja, det er ikke dem, du skal give en krammer, siger projektlederen om personalet i de blå veste.

Siemens Gamesa har 22 mand om bord på installationsskibet. De arbejder 14 dage ad gangen i 12 timers-skift, og udskiftningen foregår oftest via Rødvig Havn på Stevns, der ligger en times sejlads fra havvindemølleparken.

Vi er nu helt henne ved skibet og tager plads så tæt på bølgebryderen som muligt. Mandskabet er i gang med at laste vinge nummer fem ud af de tolv, der skal med. Vingen bliver kørt i stilling ved hjælp af to køretøjer. En ubemandet, fjernstyret dolly har fat nær vingespidsen, mens der sidder en fører i den specialfremstillede maskine, som skubber den let snoede vinge frem. Langsomt anbringes vingen i positionen foran skibet mellem de to grupper af lodretstående tårne. Alle behandler naturligvis komponenterne med stor forsigtighed.

Skibets kæmpekran sænker en rem ned, som bliver bundet under vingespidsen, og en mindre gul kran på kajen bliver fæstnet til den tunge, runde ende af vingen. Kranerne løfter vingen op i 30-40 meters højde, og kranføreren på kajen sætter larvefødderne i bevægelse. Hængende der i luften over os, virker den let og ligetil at håndtere, men vægten er 34 ton. Inden de ankom til Rønne, blev vingerne vejet og balanceret med vægte. De tre vinger skal veje det samme og bliver på forhånd parret med hinanden.


ERFARNE FOLK

Når alle vinger er på plads i reolsystemet på installationsskibet, bliver det de fire maskinhuses tur - eller naceller, som de kaldes. Og tidligt på morgenen næste dag skal de fire tårne sættes på plads. Hele lastningen varer under halvandet døgn, og ude på havet tager installationen af de fire møller en uges tid.

Indtil videre går arbejdet stort set gnidningsfrit, og det kan ifølge projektlederen tilskrives, at mandskabet kommer direkte fra projekter med samme mølletype i farvandet ud for Holland og Belgien, ligesom installationsskibet på den amerikanske østkyst har installeret identiske møller fra Siemens Gamesa.

Snart er femte vinge lastet, og da frostvejret begynder at bide, sætter vi kursen tilbage mod hovedkvarteret. På vejen taler vi om, at vindmøllerne bliver større og større, hvilket sætter producenterne på prøve. Kriegers Flak-møllerne har en effekt på 8,4 megawatt, men næste generation kommer op på 10-15 megawatt. I Cowis screening til energiø-projektet i Østersøen bliver det antaget, at de cirka 130 vindmøller hver skal have en effekt på 15 megawatt og få en totalhøjde på cirka 270 meter ud til vingespidsen.

Det er cirka 80 meter højere end vindmøllerne på Kriegers Flak.

Til den tid bliver der brug for endnu større installationsskibe, og transporten på landevejene i nattens mulm og mørke bliver ikke nemmere.

- Vi har revet nogle vejskilte ned mellem Brande og Esbjerg gennem årene, erkender Bent Rasmussen.


FABRIKKER VED VANDET

Tårnene er fra en fabrik i Rødekro og sejles til Rønne fra Aabenraa Havn, mens vingerne er støbt i ét stykke i Aalborg, og de er aldrig - fornuftigt nok længden på 81 meter taget i betragtning - blevet fragtet på vejnettet. To ud af nacellens tre dele, generatoren og bagenden, er bygget i Brande, mens den tredje komponent, navet, som vingerne skal sættes fast på, er produceret i den tyske havneby Cuxhaven.

Produktionsanlæggene skal befinde sig ved vandet, og havnene bør ikke være omgivet af forhindringer, og det er en anden af Rønnes fordele.

Ingen sjællandske havne har arealer, der egner sig til installations-og udskibningsopgaver.

Inden Bornholm kom på banen, blev Nyborg Havn anvendt af vindmølleproducenter, men infrastrukturen på Østfyn har visse begrænsninger.

Trelleborg er på vej med en havneudvidelse, som kan blive en konkurrent, fortæller Bent Rasmussen, og Sassnitz kan også bruges.

- Og på et tidspunkt kommer de polske havne nok også, så Rønne skal være vaks ved havelågen, siger projektlederen, som er meget tilfreds med samarbejdet med de bornholmske virksomheder og havnen.

- Her på Rønne Havn har vi fået en fantastisk service, siger han og sender rosende ord i retning af kommunen og det lokale erhvervsliv.


SENGEGARANTI

Offshore Center Bornholm, der består af en klynge virksomheder, sørger for en ordning, hvor Siemens Gamesa ikke skal forholde sig til hver pose med rundstykker og alle olieskift, som de lokale virksomheder leverer. Indkøbene samles på én regning, så mandskabet kan koncentrere sig om det vigtige. Når turister kommer til sommer, vil der stadig være sengepladser til havnens gæster.

- De garanterer os 80 senge oppe i byen hele tiden. Når vi er i den situation, hvor vi skiber ud, har vi ikke tid til at vente, påpeger Bent Rasmussen.

I første uge af februar er den aktuelle bekymring hos projektlederen vindforholdene, nævner han flere gange. Installationsarbejdet kræver et vindue, hvor vinden ikke overstiger 10-12 sekundmeter, og vejrudsigten er ikke på vindmøllesjakkets side.

Onsdagens udskibning var nummer to i rækken.

Den skal gentages 16 gange, før alle 72 møller er på plads, hvorefter Danmarks største havvindmøllepark er en realitet. Arbejdet ventes at vare helt til juli afhængig af vejret.

Et stort, jævnt areal uden forhindringer er altafgørende til havvindmølleprojekter, ligesom kajerne skal have en høj bæreevne, og rampen skal kunne tage imod tunge ting og sager. Rønne Havns Ro-Ro-rampe kan klare 400 ton, og den stærkeste kaj, hvor installationsskibet ligger, har en bæreevne på op til 50 ton per kvadratmeter.

.

    Maskinhusene øverst på møllen, hvor strømmen genereres, kaldes naceller i fagsprog. En nacelle består af tre dele, som blev samlet på Esbjerg Havn, inden de blev sejlet til Bornholm. Midterstykket er generatoren, som i modsætning til konkurrenternes modeller udmærker sig ved at være uden gear. Alle nacellerne er koblet til strøm på Rønne Havn, og de bliver løbende drejet.
    En tekniker arbejder på et tårnelement. Tårnene ankommer til Rønne i tre dele, og ved hjælp af den store BMS-krav på havnen samles tårnene og rejses op inden udskibningen.
    Kriegers Flak-projektleder Bent Rasmussen er til stede på Rønne Havn cirka en gang om måneden. Den daglige ledelse på Rønne Havn er lagt i hænderne på skiftende "" site managere"".
    Et lavt, fjernstyret køretøj, kaldet en "" dolly"", bruges til at manøvrere vingerne rundt på havnearealet.
    Mandskabet i blå veste tilhører skibets besætning. Her er en gruppe i gang med at gøre klar til at løfte en vinge ombord.
    Hver ladning med installationsskibet har plads til 12 vinger, fire tårne og fire naceller ud til havvindmølleparken. I alt skal 72 møller transporteres fra Rønne til Kriegers Flak."
2021-04-14 00:00:00,Rambøll skal kortlægge kabelruter fra energiø,Bornholms Tidende,"I december sidste år fortalte Energinet, at forundersøgelserne til energiøerne i Østersøen og Nordsøen snart ville blive indledt. Undersøgelserne skal være færdige inden første halvår i 2024.

Energinet har nu bedt ingeniør-, arkitekt-og rådgivningsvirksomheden Rambøll om at kortlægge og anbefale mulige kabelruter og ilandføringslokationer for eksporten af strøm fra den kommende energiø ved Bornholm til henholdsvis Danmark og et naboland.

Det fremgår af Rambølls hjemmeside.

- Opgaven er af stor, strategisk betydning, da resultatet vil være med til at danne grundlag for beslutninger vedrørende import og eksport af energi fra den nye energiø, samt hvordan den vedvarende energi fra energiøerne forbindes og integreres med energisystemet på land. Eksporten af energi fra energiøerne vil forbinde lande på kryds og tværs og er vital, når alle europæer skal have grøn energi, siger global divisionsdirektør for miljøkonsekvensvurdering Mikkel Benthien Kristensen hos Rambøll til hjemmesiden.

Det fremgår, at Rambølls lange og brede erfaring med kabelruteplanlægning og miljøforundersøgelser internationalt var blandt begrundelserne for valget af Rambøll. Denne type undersøgelser er komplekse og tværfaglige af natur og løses i samarbejde med mange forskellige specialister. Projektholdet trækker derfor på 15 eksperter fra Rambøll i Danmark, Sverige og Tyskland.

Næste skridt i projektet energiø Bornholm bliver at udføre de miljøforundersøgelser, der skal sikre, at energiøen får så få negative konsekvenser for havmiljøet og naturen som muligt, fortæller Rambøll på sin hjemmeside.

    Rambøll skal kortlægge og anbefale mulige kabelruter fra den kommende energiø ved Bornholm til henholdsvis Danmark og et naboland."
2021-04-16 00:00:00,Virtuel ekskursion til Esbjerg skaber optimisme,Bornholms Tidende,"Bornholm kan lære noget af Esbjerg. Det er konklusionen, efter bestyrelserne for Erhvervshus Hovedstadens filial på Bornholm og Business Center Bornholm samt medlemmer af regionskommunens økonomi-, erhvervs-og planudvalg har været på virtuel ekskursion til Esbjerg.

Den sydvestjyske by har mange års erfaring på offshore-området, og det kan komme Bornholm til gode i arbejdet med at blive center for offshore-vindenergi i Østersøen.

Det fremgår af en pressemeddelelse.

Fordelt på to halve dage hørte deltagerne i den virtuelle ekskursion om alt fra følgeindustrier, erhvervsvækst og iværksætteri over jobskabelse, energipolitik og tiltrækning af investorer til opkvalificering af arbejdskraft, beredskab i forhold til myndighedsbetjening og energiø.

- Det har været to intensive og spændende dage, hvor vi har lyttet og lært af Esbjerg, fået inspiration og vigtig viden. Vi er om muligt endnu mere optimistiske og entusiastiske efter ekskursionen og de opløftende og inspirerende informationer, vi har fået af Esbjerg.

- De esbjergensiske virksomheder ser med interesse på Bornholm, og der er gode muligheder for at etablere yderligere samarbejde, siger bestyrelsesformand Karen Bladt fra Business Center Bornholm i pressemeddelelsen.

Borgmester Thomas Thors hæftede sig især ved, at der er fordele ved, at konkurrenter samarbejder.

- Det, jeg specielt bed mærke i, var udtalelser fra virksomhederne på Esbjerg Havn om, at selvom de på mange måder var konkurrenter, havde de lagt vægt på at samarbejde internt på at professionalisere deres virksomheder og på at tænke i internationale aftaler.

- Det, jeg også lærte, var, at vi skal åbne for, at udenøs virksomheder inden for offshore skal kunne finde fodfæste her på øen for derigennem at understøtte det bornholmske erhvervsliv i vindeventyret, siger han i pressemeddelelsen."
2021-04-16 00:00:00,"Casper Poulsen har store planer med nabogrunden til industrikvarteret, men indtil videre har kommunen afvist at konve rtere fra landzone til erhvervsareal på grund af bekymringer for drikkevandet:Borntek-ejer: Dominoeff ekt for erhvervsgrunde bliver holdt nede",Bornholms Tidende,"I 2017 stiftede Jeppe og Casper Poulsen, far og søn, selskabet Fynegaard Erhvervs & Innovations Park ApS og opkøbte landejendommen Fynegaard, der mod vest har Jensen Denmark i industrikvarteret som nærmeste nabo.

Familievirksomheden Borntek Industri er underleverandør til en række virksomheder, heriblandt Jensen, og hovedformålet med at blive gårdejere var at bygge en ny fabrik og flytte Borntek ud på Fynegaards jorder.

Visionerne var dog større endnu. Casper og Jeppe Poulsen så arealet som det ideelle sted at placere en erhvervs-og innovationspark med 7-8 hektar bygninger. I tankerne havde de primært den type virksomheder og aktører, der knytter sig til Jensens produktion af industrivaskemaskiner. Udbyttet af at skabe sådan en erhvervsklynge ville både være traditionelle industriarbejdspladser og mere videnstunge job inden for vandteknologi og cleantech.


AFVISNING FRA REGIONSKOMMUNEN

Bornholms Regionskommune tillod imidlertid ikke at omdanne grunden fra landzone til erhvervszone, fordi der på den sydlige del af grunden ligger et særligt sårbart drikkevandsområde.

Med drikkevandet som hovedbegrundelse afviste politikerne i 2019 formelt forespørgslen, men Casper Poulsen har kæmpet videre siden.

Bornteks pladsproblem blev løst i 2020, da det efter års søgen lykkedes at finde egnede bygninger til en fabrik i industrikvarteret i form af Søholm-ejendommen, hvor Bornholms Tidende havde trykkeri.

- Vores projekt var jo drevet af vores eget behov, men vi er også bornholmere med stort B, og vi vil gerne være med til at skabe vækst og helårsarbejdspladser, siger Casper Poulsen, om hvorfor han fortsat forsøger at give Fynegaard Erhvervs-og Innovationspark luft under vingerne.

I sidste uge mødtes han med repræsentanter fra regionskommunen for at præsentere et nyt udspil til, hvordan landbrugsarealet kan bruges til gavn for det bornholmske erhvervsliv.

- Vores mål er at spille det her jordstykke ind igen og bede kommunen om at se seriøst på det, siger Casper Poulsen, da Bornholms Tidende besøger Borntek på Almindingsvej.


VIL TAGE HENSYN TIL MILJØET

Siden afvisningen i 2019 har han tænkt over, hvordan man kan bygge på arealet, samtidig med, at drikkevandet beskyttes.

- Vi er åbne for at dele det op i zoner for tage hensyn til miljøet, siger Ole Schou Mortensen, der som fabrikschef på Borntek har været med til at tilpasse oplægget.

Med til mødet hos kommunen havde de et forslag, hvor grunden er opdelt i tre områder.

Nederst på det mest sårbare område lægger Poulsen-familien op til at placere større butikker, kontorer og lagre. Længere oppe, hvor jorden blot er klassificeret som "" sårbar"", afsættes plads til håndværksvirksomheder og let industri, mens området længst mod nord, op mod Jensens fabrik, er tiltænkt industri.

- Vi er alle sammen bekymret for vores grundvand. Det skal man ikke spille hasard med, men det mener vi heller ikke, at vi gør, siger Casper Poulsen.

Erhvervsparken kan gradvist udvides fra vest mod øst. I første fase arbejdes med et areal på 80.000 kvadratmeter (otte hektar), mens der er afsat cirka 70.000 kvadratmeter til fase to. Casper Poulsen og Ole Schou Mortensen, der begge har en stor kontaktflade i det bornholmske erhvervsliv, er sikre på, at behovet er til stede. De har bemærket, hvor hurtigt det på det seneste er gået med at få besat større erhvervslejemål, når lokaler i Rønne-området bliver ledige. Der er - og har været - efterspørgsel fra håndværksvirksomheder, der ønsker at flytte ud af centrum.


LAV EN DOMINOEFFEKT

På Rønne Havn forventer de, at flere virksomheder kan komme i husnød.

- Man har sat yderligere gang i en modernisering af Rønne Havn, og det kan betyde, at nogle virksomheder, der i dag er på havnen, bliver nødt til at søge væk, siger Casper Poulsen om de virksomheder, der ikke beskæftiger sig med decideret havneaktivitet.

Desuden kender Casper Poulsen og Ole Schou Mortensen til flere større udsalgsvarebutikker, der ønsker at etablere sig i Rønne, men hvor investorerne ikke har været i stand til at finde egnede grunde. Casper Poulsen mener, at Fynegaard-grunden vil være velegnet for den pladskrævende gren af detailhandlen.

- Du får en rigtig god eksponering på Aakirkebyvej. Det er vel Bornholms mest befærdede vej, siger han.

Til denne type butikker har kommunen udset området langs Aakirkebyvej mellem Almindings Runddel og Sagavej. Der bliver imidlertid først plads, hvis eller når de eksisterende virksomheder i området, som Jensen og Borntek kan flytte ud af denne del af byen. Og derfor mener Casper Poulsen, at det burde være i kommunens klare interesse, at der bliver stillet ny jord til rådighed for flere typer af erhverv, så der kan sættes gang i en dominoeffekt.

- Man aner ikke, hvad man er gået glip af, fordi der ikke har været ledige erhvervsgrunde, siger han.


SE MULIGHEDER, IKKE BEGRÆNSNINGER

I Herning ejer han metalvirksomheden Mill-Turn, og gennem årene har han vænnet sig til en anden service fra Herning Kommune end hjemme på fødeøen.

- Her kører administrationen i et helt andet gear, siger Casper Poulsen og peger på, at konkurrencen med nabokommuner er med til at gøre betjeningen af erhvervslivet langt skarpere i jyske og sjællandske kommuner, end det er tilfældet hos Bornholms Regionskommune.

- De ser muligheder - ikke begrænsninger, forklarer han.

I de forgangne år føler Casper Poulsen ikke, at interessen for erhvervslivet har været særligt stor hos regionskommunen. Han har holdt møder med uforberedte topembedsfolk, der ikke på forhånd havde læst det tilsendte materiale, og det var meget vanskeligt at blive klemt ind i Winni Grosbølls kalender, da hun var borgmester. I 2019 var politikerne ved at afvise projektet blankt på baggrund af administrationens indstilling, indtil Thomas Thors i ellevte time greb ind og prøvede at finde en alternativ løsning. Interventionen førte til, at der i en periode blev arbejdet på et kompromis, som indebar et arealbytte. Kommunen tilbød et areal på den modsatte side af Aakirkebyvej, hvor der ikke skulle udvises samme hensyn til drikkevandet.

Denne byttehandel blev imidlertid opgivet, fordi kommunen først ville udlægge arealet til erhvervszone, så det kunne sælges til en højere kvadratpris med taksten for erhvervsgrunde.

Casper Poulsen håber, at udskiftning på borgmesterposten, i planafdelingen og hans moderede forslag til anvendelsen af grunden vil give projektet på Fynegaards landbrugsjorder endnu en chance for at blive konverteret til erhvervsareal.

- Jeg har sagt til Thomas Thors, at politikerne i bund og grund bare skal skabe nogle gode rammer til en legeplads - så kommer de erhvervsdrivende og byder sig til, siger direktøren.

Vores projekt var jo drevet af vores eget behov, men vi er også bornholmere med stort B, og vi vil gerne være med til at skabe vækst og helårsarbejdspladser.

Casper Poulsen selskabet Fynegaard Erhvervs & Innovations Park ApS .


DET SKRIVER FYNEGAARD ERHVERVS & INNOVATIONS PARK I OPLÆGGET TIL KOMMUNEN

"" Det nye område sikrer fremtidige rammer for udvikling af erhvervet på Bornholm, specielt med fokus på industrien, herunder især fremstilling af industrien med eksport.

Placeringen med nabo til Bornholms største eksportvirksomhed sikrer deres udviklingsmuligheder, men tænkes også at kunne danne rammerne om en fremtidig "" klynge"" med udgangspunkt i eksisterende virksomheder, kommende underleverandører, eller spin offog startups.

Endvidere kunne området sikre rammerne for nye virksomheder indenfor Greentech, eller energi, med udgangspunktet som Bornholms som test-og energiø, og Energi Hub.

Området tæt på Aakirkebyvej ønskes at kunne rumme større kædevirksomheder, som har givet udtryk for at etablere sig på Bornholm.

Ejer ønsker at udstykke gården "" Fynegaard"", separat og anvende den til privatbeboelse. Der ønskes evt. senere at ansøge om ombygning og indretning af 3-4 nye ferielejligheder, i en eksisterende ladebygning.

Erhvervsområdet tænkes opdelt i tre områder, og fordelt i to faser, i alt udgør området ca. 15 hektar, hvor fase 1 udgør ca. 8 hektar.

Området ønskes dog udlagt samlet fra start og udbygget efter løbende behov."".

    Casper Poulsen købte i november 2020 ejendommen Søholm af Bornholms Tidende, og i den kommende tid vil han flytte sin virksomhed Borntek Industri til de nye lokaler på Lillevangsvej. Oprindeligt var det virksomhedens plan at opføre en ny fabrik på bar mark, men det havde krævet, at regionskommunen udlagde Fynegaards jorder til erhvervsareal. Arkivfoto: Jacob Jepsen
    I Fynegaard Erhvervs & Innovations Parks nye oplæg tager ejerne af landbrugsgrunden højde for drikkevandet ved at placere bygninger til lager, kontorer og større butikker nærmest Aakirkebyvej. Fynegårds jorder er beliggende oven på en del af grundvandsmagasinet Robbedale, der forsyner cirka 33 procent af Rønne med drikkevand. De farvede bælter viser drikkevandets sårbarhed. Det røde område har kommunen klassificeret som "" meget sårbart"", mens det gule område betegnes som "" sårbart"". Det er værd at bemærke, at de sårbare områder strækker sig ind i det eksisterende erhvervsområde ved Sandemandsvej.Illustration: Fynegaard Erhvervs & Innovations Park."
2021-04-17 00:00:00,Energiø kan blive del af europæisk netværk,Bornholms Tidende,"Det handler om at integrere offshore-vindkraft effektivt og sikkert i det europæiske elnet, når syv transmissionssystemoperatører går sammen om lanceringen af Eurobar. Det er et initiativ til sammenkobling af havvindparker i hele Europa, og en af de tyske deltagere har kig på energiøen ved Bornholm.

Det fremgår af en pressemeddelelse fra 50 Hertz Transmission i Berlin.

- Vores færdige Kriegers Flak - Combined Grid Solution-projekt sammen med Energinet, der involverer tre havvindmølleparker og to lande, peger i den rigtige vej. Vi vil bygge videre på dette og i fællesskab implementere Bornholm Energiø-projektet, hvis det er økonomisk og teknisk gennemførligt. Dette ville så være det andet elknudepunkt i Østersøen og en plan for elnet på havet, siger 50 Hertz Transmissions økonomichef, Marco Nix, i pressemeddelelsen.

Eurobar kan fremadrettet udvikle sig til et sammenkoblet offshore-netværk, fremgår det af pressemeddelelsen.

Initiativet sigter mod at støtte Europa og dets transmissionssystemoperatører i en sikker og effektiv forbindelse til havmølleparker ved at stræbe efter standardisering af grænseflader og teknologi, reducere miljøpåvirkningen samt sammenkoble offshore-vindklynger.

Eurobar-initiativets mission er således at udvikle og implementere en fælles tilgang til offshore-infrastruktursystemer, der forbinder den fremtidige offshore-kapacitet til Europas transmissionssystem.

    Energiøen ved Bornholm kan blive del af et europæisk netværk af havvindparker. "
2021-05-18 00:00:00,Havvind skaber nye arbejdspladser,Bornholms Tidende,"Opførelsen af vindmølleparken Kriegers Flak har skabt nye arbejdspladser på Bornholm.

Det er henholdsvis Siemens Gamesa og Muehlhan, der har efterspurgt arbejdskraft, og for dem er det vigtigt, at arbejdskraften har et godt lokalkendskab.

Det fremgår af en pressemeddelelse.

- Det har fra starten været vigtigt for os, at de leverandører, der kommer til Bornholm, oplever, at de kommer til et samfund, hvor alle hjælper hinanden, at vi hurtigt finder en løsning, hvis der opstår nogle uforudsete udfordringer eller et pludseligt behov, og det gælder selvfølgelig også arbejdskraft. Vi har simpelthen hinandens visitkort liggende i baglommen, fortæller Lone Reppien Thomsen fra Offshore Center Bornholm i pressemeddelelsen.

INDSIGT I LOKALE FORHOLD Det er Virksomhedsservice i Jobcenter Bornholm, der har behandlet forespørgslen på arbejdskraft og fundet kvalificerede kandidater.

- Vi har haft et rigtig godt samarbejde med Jobcentret, Offshore Center Bornholm og de lokale virksomheder. Både hvad angår rekruttering og opkvalificering af den arbejdskraft, vi har efterspurgt. Vi har ansat en administrativ medarbejder og en logistik assistent, siger construction project manager Lasse Groth Friis fra Siemens Gamesa.

- Vi har også ansat en logistik assistent og to administrative medarbejdere. Vi er rigtig glade for den lokale arbejdskraft. De har en god indsigt i de lokale forhold og infrastruktur.

En administrativ medarbejder hos os har rigtig mange forskellige opgaver lige fra bestilling af rejser, kontakt til borgerservice, overnatning til vores medarbejdere og meget mere. Ja, også den her corona, hvor de også er med til at sørge for, at vores medarbejdere kan blive testet, tilføjer Søren Andersen, som er head of business unit - offshore installation i Muehlhan Wind Service.

FLERE MULIGHEDER I FREMTIDEN Ifølge pressemeddelelsen beretter flere lokale virksomheder om øget aktivitet i forbindelse med Kriegers Flak, hvilket har været med til at fastholde medarbejdere under coronakrisen.

- Både Sydhavnens Motorværksted og Bornholms Elektromotor har været ude at sige, at de har fastholdt medarbejdere, hvilket er glædeligt i en svær tid. Alle fastholdt medarbejdere eller skabte jobs er glædeligt for Bornholm, og vi har en forventning om, at fremtiden byder på flere muligheder inden for offshore for både de bornholmske virksomheder og skabelsen af nye jobs, siger arbejdsmarkedschef Allan Westh i regionskommunen i pressemeddelelsen.

Business Center Bornholm, Marlog/ Offshore Center Bornholm, Campus Bornholm og Jobcenter Bornholm er med støtte fra Danmarks Erhvervsfremmebestyrelse gået sammen i projektet Klar til energiø Bornholm, der har til formål at støtte lokale forberedelser i forhold til kommende offshore-aktiviteter og senere Energiø Bornholm.

Målsætningen er blandt andet, at der fastholdes og etableres flest mulige arbejdspladser på Bornholm, at der er kvalificeret arbejdskraft til rådighed, og at flere virksomhederne har de fornødne certifikater til at byde ind på opgaver i forbindelse med de nye muligheder.

Alle fastholdt medarbejdere eller skabte jobs er glædeligt for Bornholm.

Allan Westh arbejdsmarkedschef, Bornholms Regionskommune."
2021-07-01 00:00:00,Vækstteam Bornholm har afleveret sin anbefalinger til regeringen: Grøn energi skal være fremtidens erhvervsfyrtårn,Bornholms Tidende,"Hvordan investeres der bedst i lokale erhvervsstyrker og -potentialer, der kan udvikle sig til erhvervsfyrtårne? Det spørgsmål skal syv regionale vækstteams forsøge at besvare, og vækstteamet for Bornholm kom mandag med sine anbefalinger til erhvervsminister Simon Kollerup.

Overskriften er Bornholm som Østersøens fyrtårn for udnyttelse af grøn energi fra havvindmøller, fremgår det af en pressemeddelelse.

Grøn energi skal således være fremtidens erhvervsfyrtårn på Bornholm. Med klimaaftalen fra 2020 er øen udpeget som hjemsted for en af verdens to første grønne energiøer.

Med det afsæt foreslår vækstteamet derfor, at der udvikles et nationalt testcenter for grøn energi på Bornholm.

Vækstteamet anbefaler også, at Bornholm får sit eget erhvervs-, videns-og udviklingsmiljø med lokale, nationale og internationale virksomheder. Det peger desuden på, at Bornholm kan blive et knudepunkt for offshore-markedet i Østersøen, og at øen generelt kan få en rolle som en grøn, maritim transporthub for skibsfarten i Østersøen.

- Bornholm er allerede nu 100 procent selvforsynende med grøn energi, og som energiø kommer Bornholm til at levere grøn strøm, ikke bare til resten af Danmark, men forhåbentlig også til Europa. Med sin unikke position har Bornholm potentialet til at blive et knudepunkt for bæredygtig energiproduktion, hvilket vil bidrage til den grønne omstilling og have væsentlige erhvervspotentialer for øen. Som en forudsætning herfor anbefaler vi desuden, at der gøres en indsats for kompetenceudvikling blandt medarbejdere og digital omstilling i virksomheder, siger formand Henriette Hallberg Thygesen fra det bornholmske vækstteam i pressemeddelelsen.


EN RIGTIG PRIORITERING

Borgmester Thomas Thors (S) blev som bestyrelsesformand for Erhvervshus Hovedstadens filial på Bornholm udpeget til at deltage som medlem af Vækstteam Bornholm.

- Vækstteam Bornholm har med vores anbefalinger givet en stor anerkendelse af det arbejde, som Bornholm har gjort de seneste årtier for netop den grønne omstilling.

Derudover peger vores anbefalinger på, at Bornholm kommercielt skal udnytte mulighederne i Energiø Bornholm til at skabe et erhvervsfyrtårn, som kan drive en stor udvikling på Bornholm. Det er i mine øjne en rigtig prioritering, der ligger i anbefalingerne, og jeg er glad for, at regeringen nu med anbefalingerne i hånden kan bakke målrettet op om at få de ambitiøse projektideer til at lykkes, siger han i pressemeddelelsen.

I regeringen glæder erhvervsminister Simon Kollerup (S) sig til at læse anbefalingerne fra Bornholm og de andre regionale vækstteam.

- Under coronakrisen har den danske samfundsmodel for alvor vist sit værd, hvor vi har samarbejdet på kryds og tværs og sammen skabt nye løsninger, som også gør vores land mere forberedt på fremtiden. Det samme gælder vores syv regionale vækstteams, hvor vi har fået nogle af de folk, som kender deres lokalområde allerbedst, til at hjælpe os med at udvikle de lokale erhvervsstyrker.

Vi skal nemlig udnytte, at vores virksomheder kan noget forskelligt i både Nordjylland, på Bornholm og Fyn. Derfor glæder jeg mig meget til at læse hvert enkelt teams anbefalinger, så vi i fællesskab kan sætte gang i den lokale vækst og skabe nye arbejdspladser i hele landet, siger han i pressemeddelelsen.

Med sin unikke position har Bornholm potentialet til at blive et knudepunkt for bæredygtig energiproduktion.

Henriette Hallberg Thygesen formand, Vækstteam Bornholm.

    I den seneste tid har arbejdet med havvind været meget synligt på Rønne Havn. I fremtiden skal grøn energi være et erhvervsfyrtårn her på øen."
2021-07-02 00:00:00,Energiø kalder på arbejdskraft: 200-400 årsværk kan blive lokal arbejdskraft,Bornholms Tidende,"Energiø og vindmølleparker giver nogle helt særlige muligheder for nye job på Bornholm i de kommende år. Det viser en ny analyse fra rådgivningsvirksomheden Cowi for Det Regionale Arbejdsmarkedsråd for Bornholm, der afdækker arbejdskraftbehovet i forbindelse med etableringen af Energiø Bornholm.

Det fremgår af en pressemeddelelse.

Det Regionale Arbejdsmarkedsråd har sammen med regionskommunen og partnerne i projektet Klar til energiø Bornholm valgt at sætte fokus på behovet for arbejdskraft, opkvalificering af arbejdsstyrken samt hjælp til lokale virksomheder, så de er klar til at gribe mulighederne, så projekterne får størst mulig effekt og værdi for Bornholm.

Anlægsarbejdet i forbindelse med energiøen påbegyndes efter planen i 2028. Energiøen skal bestå af en havvindmøllepark og et anlæg på land til transmission af el til Sjælland og til nabolande i Østersøen.


PERMANENTE JOB TIL DRIFT

Den totale direkte arbejdskraftefterspørgsel ventes ifølge analysen at være cirka 14.500 årsværk. Analysen viser, at leverandørerne i høj grad selv forventes at medbringe egen arbejdskraft til opstilling af møllerne. Men der vil komme efterspørgsel efter arbejdskraft hos underleverandører af varer og tjenester.

Samlet forventes en indirekte arbejdskraftefterspørgsel på over 11.000 årsværk hos underleverandørerne. Der vil især blive efterspørgsel efter faglærte med en kontor-eller detailhandelsuddannelse, faglærte smede, mekanikere, industriteknikere og CNC-teknikere samt elektrikere.

Omkring 200-400 årsværk i hele perioden kan ifølge analysen blive lokal arbejdskraft fra Bornholm. Disse job forventes primært at vedrøre overnatning og catering, handel og transport samt mindre reparationsopgaver. Analysen peger desuden på, at der på længere sigt bliver efterspørgsel efter for eksempel elektrikere, mekanikere, smede og skibsførere til permanente job i forbindelse med energiøens drift.


OPKVALIFICERE LEDIGE

Det Regionale Arbejdsmarkedsråd for Bornholm er ikke i tvivl om, at Energiø Bornholm vil skabe vækst på øen. Derfor er det ifølge rådet højaktuelt at øge tilgangen til de erhvervsfaglige uddannelser på Bornholm og at få tiltrukket og fastholdt kvalificeret arbejdskraft, ikke mindst i lyset af de faldende ungdomsårgange.

Den dagsorden er formanden for det regionale arbejdsmarkedsråd på Bornholm, Jens Christian Olsen, meget optaget af.

- Bornholms største udfordring er mangel på faglært arbejdskraft.

Vi arbejder på at motivere de unge til at tage en erhvervsuddannelse og på at rekruttere og opkvalificere ledige og beskæftigede, så vi kan bemande de opgaver, vi har på øen. At medvirke til at sikre den fornødne kvalificerede arbejdskraft i forbindelse med arbejdet omkring Energiø Bornholm er en af vores primære fokusområder i Det Regionale Arbejdsmarkedsråd på Bornholm i de kommende år, siger han i pressemeddelelsen.

Vi arbejder på at motivere de unge til at tage en erhvervsuddannelse og på at rekruttere og opkvalificere ledige og beskæftigede.

Jens Christian Olsen formand, Det Regionale Arbejdsmarkedsråd på Bornholm.


SE ANALYSEN

Analysen "" Beskæftigelseseffekter af Energiø Bornholm"" kan læses via kortlink.

dk/ 2btxy.

    Vindmølleparker og energiø skaber behov for arbejdskraft i det kommende år, vider ny analyse."
2021-07-15 00:00:00,Grønne gæster,Bornholms Tidende,"Troede man ikke rigtig på det, bød mandagen på hele to nyheder, der begge bekræfter, at Bornholm er helt fremme i elbilen på den vigtige rejse mod et mere grønt og klimavenligt liv.

Den første gav vi overskriften "" Konsortium vil gøre Bornholm til en grøn tankstation"", og så kunne man jo altså godt tænke "" Javel ja, aha, det er det vi skal være!"".

Skulle man finde den udsigt lidt tvivlsom, og kunne man også godt se for sig, at Bornholm også gerne må være andet end det, er det selvfølgelig heller ikke så dramatisk endda.

Bornholm vil altid også være andet og mere end det nye, grønne og klimavenlige. Men Bornholm er heldigvis også ved at blive alt det. I det seneste eksempel, det om den grønne tankstation, er sagen såmænd den, at vi nu også bliver hjemsted for forsøg med at producere grønt brændstof til skibe. Det er en udløber af den kommende energi-ø med gigantiske havvindmøller ud for Bornholm.

Det giver altsammen en hel del nyt at vænne sig til, nye ord og navne for eksempel. For når Rønne Havn og Bornholmslinjen er gået med i konsortiet Bornholm Bunkerhub, så har det efter det oplyste ikke noget med tyskernes bunkere fra krigens tid at gøre. Tværtimod, for i en tid hvor mere og mere engelsk trænger ind i vores sprog, kan det stadig være nødvendigt at slå efter for at se, at "" bunkering"" betyder brændstofforsyning af skibe, og at ordet går tilbage til dampskibsæraen, hvor brændsel til skibsfart blev opbevaret i noget, der minder om netop bunkere.

"" Hub"" betyder knudepunkt, så alt i alt havner vi i "" brændstofforsynings-knudepunkt"", et farligt langt ord, men når bare aktørerne kan hitte rede i det selv, så går det jo nok.

I den forbindelse kan man kun gratulere både Rønne Havn og Bornholmslinjen med den parade af kæmpe aktører, som vores to lokale islæt er gået sammen med her.

Ørsted, Haldor Topsøe og Rambøll er giganter i Danmark.

Bureau Veritas har styr på samtlige skibe i verden, og med en årlig omsætning på lige omkring 30 milliarder kroner er finske Wärtsilä blandt verdens førende indenfor bæredygtig teknologi af mange slags til skibsfart. Endelig er Bunker Holding Group faktisk også dansk, men med 66 kontorer i 33 lande.

Vi kan lige så godt vænne os til det, og heldigvis er det jo ultra-positivt: Vi får besøg af de helt store spillere på det nye grønne marked. De har kig på Bornholm, og mere af den slags har det jo med at bringe mere endnu. Job, for eksempel, og tilflyttere. Det kan snart blive svært at bevare pessimismen.

Også mindre aktører lægger vejen forbi. Det er lige så glædeligt, også fordi de kan forekomme tættere på os, endnu mere relevante. Og det kan hurtigt blive ret mange af os, der får mandagens anden grønne nyhed ind på livet: Det fem ton tunge batteri, der kan lade elbiler op i en forrygende fart, to ad gangen. Det skal nu testes på Bornholm i to år, så mon ikke en hel del iblandt os kommer til at slå forbi Green Solution House og campus, der på skift skal fungere som værter for dette her gigabatteri? Bornholms grønne gæster kommer til at stå i kø. Lad os gøre, som man altid har gjort på Bornholm: Tage imod med åbne arme, stor gæstfrihed og al nødvendig hjælp.

Det kan kun blive godt.

Bornholm vil altid også være andet og mere end det nye, grønne og klimavenlige.

Men Bornholm er heldigvis også ved at blive alt det."
2021-07-15 00:00:00,Placering gør Bornholm ideel som knudepunkt for grønne energiløsninger: Konsortium vil gøre Bornholm til en grøn tankstation,Bornholms Tidende,"Bornholm Bunker Hub er navnet på et nyt konsortium, hvor flere internationale aktører tester muligheden for at etablere en tankstation med grønt skibsbrændstof på Bornholm.

Det fremgår af en pressemeddelelse.

Konsortiet har netop igangsat en forundersøgelse for at afklare det økonomiske potentiale i at levere bæredygtige brændstoffer til de mere end 60.000 skibe, der hvert år passerer Bornholm midt i Østersøen.

Brændstoffer, som er produceret ved brug af offshore-vindenergi.

- Vi ser et stort potentiale i at udnytte Bornholm som en energiø til at opfylde den danske regerings ambitiøse mål for at nedbringe CO2-udledningen. Danmark har en unik mulighed for at skabe en industriel styrkeposition inden for produktion af bæredygtige brændstoffer til tung transport og skabe arbejdspladser i processen. Bornholms strategiske placering gør det også ideelt som et knudepunkt for grønne energiløsninger, og vi ser frem til at undersøge potentialet for at levere bæredygtige brændstoffer til skibsfart fra Bornholm, siger Anders Nordstrøm, chef for Ørsteds aktiviteter indenfor brint og power-to-X, i pressemeddelelsen.

Power-to-X er således en samlet betegnelse for teknologier, hvor elproduktion omdannes til brint, syntetiske gasser, brændstoffer eller kemikalier.

Rønne Havn er en af otte aktører i konsortiet bag Bornholm Bunker Hub.

- Vi ser store muligheder for Bornholm at bruge sin centrale position som et knudepunkt, hvor skibe i fremtiden kan genopfylde bæredygtige brændstoffer, siger administrerende direktør Thomas Bendtsen i Rønne Havn i pressemeddelelsen.

Bornholm er centralt beliggende i forhold til at kunne udnytte det store potentiale for grøn elektricitet fra havvind i hele Østersøregionen.

Det betyder, at Bornholm kan blive et unikt energicenter, der udnytter de regionale energiressourcer til at reducere CO2-emissioner i samfundet, herunder blandt skibsfart, fremgår det af pressemeddelelsen.

Bornholms strategiske placering gør det også ideelt som et knudepunkt for grønne energiløsninger, og vi ser frem til at undersøge potentialet for at levere bæredygtige brændstoffer til skibsfart fra Bornholm.

Anders Nordstrøm chef for Ørsteds aktiviteter inden for brint og power-to-X.


MEDLEMMER AF BORNHOLM BUNKERHUB

Ørsted Bornholmslinjen Haldor Topsøe Bunker Holding Group Wärtsilä Rambøll Bureau Veritas Rønne Havn.

    Mere end 60.000 skibe passerer årligt Bornholm. Derfor ligger øen ideelt til en grøn tankstation til skibsfarten, mener et nyt konsortium."
2021-07-18 00:00:00,Debat om fremtidens energi på Bornholm: Enighed om visionen men ikke om farten,Bornholms Tidende,"Solceller og søkabler. CO2 og bæredygtige brændstoffer.

De dyre ord fløj gennem luften, da fire bornholmske lokalpolitikere torsdag åbnede Folkemødet 2021 med en debat om Bornholms fremtid som energi-og testø.

På scenen stod borgmester Thomas Thors fra Socialdemokratiet, Linda Persson fra Dansk Folkeparti, Morten Riis fra Enhedslisten og Søren Schow fra Venstre, og allerede få minutter inde i debatten stod det klart, at de fire politikere var enige om, at Bornholm som energiø er en rigtig tanke.

Uenigheden opstod, når de skulle vælge vejen og hastigheden.

Thomas Thors har siddet i kommunalbestyrelsen i 20 år. Han har, blandt andet i kraft af sit mangeårige formandskab i Rønne Havn, lagt politiske kabler ud til både offshore-og energieventyret i cirka lige så mange år.

I dag, hvor Rønne Havn er halvvejs gennem udbygningen og den sidste af 72 havvindmøller blev sejlet ud til Kriegers Flak for få uger siden, har Thomas Thors' vision om Rønne Havn som installations-og udskibningsø for kommende offshore-projekter i Østersøen allerede bestået den første afgørende tryktest.

For ham kan det ikke gå hurtigt nok med at komme videre med kablerne, både det store til den kommende energiø, som skal etableres 20 kilometer fra Bornholm, og et nyt, mere robust søkabel til Sverige.

- Min drøm er, at vi om ti år har en fuldt udbygget havn, at vores biler og landbrugsmaskiner kører på bæredygtige brændstoffer og at alle oliefyr er væk, sagde Thomas Thors blandt andet.

Borgmesteren ser desuden kabler til Polen, Tyskland og Sverige i fremtiden. På toppen af ønskelisten ligger etablering af fiberkabler til de omkringliggende lande, så Bornholm kan blive Nordeuropas nye centrum for datalagring.

Behøver det at gå så stærkt med de kabler, lød det, da Dansk Folkepartis gruppeformand fik ordet.

- Vi vil ikke gå på kompromis med kvaliteten i ældreplejen, skolen og kernevelfærden.

Hvorfor venter vi ikke med at investere, til man er lidt længere med Power-to-X-teknologien, spurgte Linda Persson, og det var et spørgsmål, som Morten Riis var mere end klar til at svare på.

- Vi skal have så meget fart på i starten som muligt, sagde han og mindede om al den CO2, der bliver udledt i atmosfæren.

Morten Riis sidder i styregruppen bag et mindre, folkeejet vindmølleprojekt på 100 megaWatt udfor Arnager. Projektet har fået grønt lys til en forundersøgelse fra Energistyrelsen, men nu er projektet stødt på grund.

- Regeringen kunne godt lægge sig lidt i selen for at få ophævet de statslige arealreservationer, der bremser projektet, sagde Morten Riis, der frygter, at regeringens Åben Dør-strategi ikke vil leve op til ambitionen om at sikre en mulighed for at bevare den kritiske infrastruktur på fællesskabets hænder.

Søren Schow tilsluttede sig ønsket om at sætte fart på den bæredygtige udvikling i erhvervs-og transportsektoren. Flere borgere, der skifter bilen ud med cykler, men også lempelser for de borgere, der investerer i eldrevne køretøjer.

- Hvis vi skal have 1.000 nye elbiler på Bornholm om året, sådan som der lægges op til i forhandlingerne om en kommende bornholmsk transportstrategi, skal vi ændre på afgiftspolitikken i en prøveperiode, lød det fra Venstres gruppeformand.

Thomas Thors koblede afslutningsvis behovet for udvikling af en bærdygtig infrastruktur til en hyppigt tilbagevendende problematik: Den vaklende bornholmske forsyningssikkerhed.

- Vi har på Bornholm været udsat for strømsvigt i lang tid, når søkablet til Sverige bliver skadet af et anker, der driver, eller andet.

Mens vi venter på, at søkablet bliver repareret, fyrer vi en masse diesel af for at holde øen forsynet. Vi skal have nye kabler, der sikrer, at vi aldrig får strømsvigt igen.

Linda Persson sluttede på ordstyrer Jakob Nørmarks opfordring af med en hilsen til de nationale politikere, som også i år er hyppige gæster på Folkemødet.

- Når I er kommet hjem og har glemt alt, hvad I har hørt på Folkemødet, så skal I læse Vækstforum Bornholms seneste rapport om energiøen, hvor man forslår etablering af et samlet sekretariat, som kan facilitere alle mulige testidéer - det kan være alt for energi, ressourcer, spildevand. Det er en supervigtig rapport.

Hvis vi skal have 1.000 nye elbiler på Bornholm om året, sådan som der lægges op til i forhandlingerne om en kommende bornholmsk transportstrategi, skal vi ændre på afgiftspolitikken i en prøveperiode.

Søren Schow gruppeformand for Venstre.

    Debat om Bornholms fremtid som energi-og testø. På scenen stod borgmester Thomas Thors fra Socialdemokratiet, Linda Persson fra Dansk Folkeparti, Morten Riis fra Enhedslisten og Søren Schow fra Venstre. Journalist Jakob Nørmark (til venstre) fra Bornholms Tidende var ordstyrer."
2021-07-18 00:00:00,Dan Jørgensen på besøg: Uvist om Bornholm får strøm fraenergiø,Bornholms Tidende,"Klimaminister Dan Jørgensen (S) slog torsdag et smut forbi Bornholm i forbindelse med Folkemødet.

En travl minister har vel at mærke også en travl plan. Først lagde han vejen forbi Rønne Havn for at tage et kig på fremtidens førende udskibningshavn.

Senere kunne man finde ham på Folkemødets Hovedscene, hvor han stillede op til en samtale om regeringens klimamål og klimadebattens varme emner - energiøer og power-to-x.

Heldigvis nåede Bornholms Tidende at fange ham mellem de mange planer til en snak om netop energiøen, og hvad han mener, Bornholm får ud af at lægge ø til verdens første og ikke-kunstige energiø.

ALLE ØJNE PÅ BORNHOLM For at forstå hvor vigtig og stort hele projektet omkring energiøen er, skal man ifølge Dan Jørgensen, se det hele i et historisk perspektiv. Som mange er bekendt med, var Danmark det første land i verden, der lavede en havvindmøllepark i 1991. Dengang gav det genlyd i verden, og folk var usikre på, hvad det ville følge med sig, men det skulle vise, at havvindmøller kunne blive en stor del af løsningen på klimakrisen.

- Og hvorfor så indlede der?, spørger Dan Jørgensen sig selv og fortsætter: - Nu tager vi igen det første skridt ved at lave to energiøer. Den ene bliver en kunstig ø ude i Nordsøen, og den anden bliver jo så Bornholm, som kan realiseres hurtigst af de to. Det vil altså sige, at det er historisk det, der foregår. Altså er Bornholm med til at skrive verdenshistorie, siger han.

Ifølge klimaministeren er der ingen tvivl om, at der bliver rettet en masse opmærksomhed mod Bornholm, hvilket, han mener, vil aflede en masse positive effekter.

- Som man kan se allerede nu, vil det aflede en masse beskæftigelse og arbejdspladser og generelt skabe en endnu stærkere branding af Bornholm. Det kommer til at være et kæmpe scoop for Bornholm, siger Dan Jørgensen.

IKKE I MIN BAGHAVE Klimaministeren ser, som forventet, langt flest positive effekter for Bornholm ved at være kommende energiø. Men hvad man ikke kan komme udenom er, at der på et tidspunkt skal etableres et stort energianlæg på øen. Grundet høje miljøstandarder i landet vil der ikke være de store problemer forbundet med etableringen af denne, mener Dan Jørgensen.

- Vi kommer ikke til at gå på kompromis med de miljømæssige standarder på noget tidspunkt. Det skal være efterfulgt af samme strikse parametre, som vi altid benytter i Danmark. Det er også noget af det, der gør os til et foregangsland. Og så har vi jo også en miljøminister fra Bornholm, som nok skal stå op for øen, siger Dan Jørgensen.

Det kan godt være, at langt de fleste synes, det er en god ide med energiøen, men når energianlægget skal placeres, vil der højst sandsynligt være nogen, der vil protestere over placeringen. Hvordan vil regeringen sørge for, at der er lokal opbakning? - Det er selvfølgelig meget vigtigt, at Energinet, som kommer til at stå for de fysiske konstruktioner på øen, også er opmærksomme på de lokale forhold og tager hensyn til naboerne. Jeg er helt tryg ved, at der vil være den nødvendige dialog. Men jeg tror også, at det i stigende grad vil blive klart, hvor stor en fordel projektet vil blive for øen.

Man kan sige, at havvindmølleprojektet ved Kriegers Flak har været en lille smagsprøve på, hvad det vil indebære at være energiø. Der har jo været nogle klager om støj, blandt andet.

Hvordan vil man fremover sikre, at etableringen af energiøen ikke generer bornholmerne? - Det er første gang, vi laver den her type projekt i Danmark, men Energinet, som bliver ansvarlig for det her, har stor erfaring i at tage sig af meget store energiinfrastrukturprojekter i landet, og de bliver hele tiden bedre til at inddrage borgere og finde løsninger, der generer så lidt som muligt. Det er klart, at man skal have en dialog om forventninger med borgerne på øen. Men man må også sige, det er klart, at når man bygger, så larmer det lidt engang imellem, og sådan er det jo.

STRØM TIL BORNHOLM ELLER EJ? Med store projekter som energiøen, der tager år fra planlægningen til det står færdigt, er der mange ubekendte undervejs, som kan få folk til at spekulere.

Én af dem, som flere bornholmere spekulerer over, er, hvorvidt Bornholm selv ender med at få leveret strøm fra energiøen eller ej? Til det svarer ministeren: - Vi er i meget tæt dialog med borgmesteren og de lokale kræfter på øen. Vi tager selvfølgelig deres ønsker med i de politiske forhandlinger, der skal være til efteråret. Men det er for tidligt at sige præcis endnu, hvordan kabelføringerne bliver, og hvilke trin man kommer til at lave det i.

Så man kan ikke garantere, om Bornholm får leveret strøm fra energiøen? - Så længe der ikke er truffet nogen beslutninger i Folketinget, kan vi ikke sige præcist, hvordan det kommer til at ende, nej.

Du kan altså hverken be-eller afkræfte, om Bornholm kommer til at få leveret strøm fra energiøen? - Jeg kan kun sige, at det er noget, der bliver analyseret på nu. Og så længe de analyser ikke ligger klar, så vil jeg helst ikke gå for meget ind i de diskussioner.

Så må fremtiden vise, om der er noget om spekulationerne eller ej? - Det må fremtiden vise ja. Vi kan ikke så godt sige mere, før vi har en analyse, og før vi har et beslutningsgrundlag.

Det er for tidligt at sige præcis endnu, hvordan kabelføringerne bliver, og hvilke trin man kommer til at lave det i.

Dan Jørgensen klimaminister .

    - Bornholm er med til at skrive verdenshistorie, siger klimaminister Dan Jørgensen. "
2021-07-19 00:00:00,Thors taler med klimaministeren: Vi vil have strøm fra energiøen,Bornholms Tidende,"VINDEVENTYR Af Sofie Møller.

- Jeg er forsigtig optimist.

Sådan siger Bornholms regionskommunes borgmester Thomas Thors (A) efter en snak med både klimaministeren Dan Jørgensen (A) og formand for Energinet, Mogens Lykketoft. En snak der handlede om, hvorvidt Bornholm kan få leveret strøm fra den fremtidige energiø eller ej.

Fredag kunne Tidende berette om, at det ifølge Dan Jørgensen endnu er uvist, om Bornholm overhovedet selv får strøm ud af den energiø, de selv skal lægge areal til.

Som det har været de sidste mange år, har Bornholm fået leveret strøm fra et søkabel, der går til Sverige. Men det er efterhånden ved at være slidt, og Bornholm trænger til en opgradering af elnettet, hvis man nogensinde skal nå regionskommunens ambitiøse klimamål, mener Thomas Thors.

KLARE ARGUMENTER Netop derfor drøftede han sit store ønske om at få Bornholm tilkoblet den store mængde strøm, der i fremtiden vil blive produceret fra energiøen med klimaministeren og formanden for Energinet, der skal stå for de fysiske konstruktioner.

- Når vi skal lægge jord til et kæmpestort transformatorområde, vil det selvfølgelig være helt afgørende for Bornholm, at vi så også kan udnytte den strøm, så vi kan få opfyldt vores forventninger til det at blive elektrificeret og generelt tage et kæmpe skridt mod at blive fossilfri, siger Thomas Thors.

- Beslutningen om energiøen er jo truffet.

Nu er spørgsmålet, hvordan den skal effektueres.

Der er tale om kæmpe milliardbeløb, og der er min argumentation, at når vi alligevel skal bruge så store beløb, skal det selvfølgelig også være sådan, at man bruger de ekstra millioner til at sørge for, at vi kan konvertere strømmen, så Bornholm også kan få nytte af det.

Alt dette gjorde Thomas Thors klart overfor klimaministeren, som han flere gange har været i kontakt med om selv samme problematik.

Noget af det, han især har lagt vægt på, er hele fortællingen om, hvor optaget Bornholm er af den grønne udvikling.

- Vores mål er også at blive testø, så eksempelvis DTU kan afprøve forskellige energiløsninger.

Målet er altså at teste andre områder af, ikke bare transporten i forbindelse med power-to-x, men også energiløsninger indenfor madbrachen og så videre. Jeg håber, det er noget, der vækker genklang hos Dan Jørgensen og Mogens Lykketoft, siger Thomas Thors.

Samme håb deler formanden for udvalg om klima-og bæredygtighed i regionskommunen, Caroline Meyer White, der bakker borgmesteren fuldt op.

- Det ville være forfærdeligt for det bornholmske samfund, hvis ikke vi får del i strømmen. Dan Jørgensen sidder selvfølgelig med de store briller på, og skal få infrastrukturen til at give bedst mening, men jeg håber virkelig han ser på den ene procent af befolkningen, der også bor her og alt det vi har bøvlet med i forhold til at få et større søkabel, som han kan løse så nemt, siger hun.

INGEN AFVISNING Som den forsigtige optimist håber og tror Thomas Thors, at Bornholms ønsker i sidste ende nok skal blive hørt. På nuværende tidspunkt er det dog svært at afgøre, hvad den endelige beslutning bliver.

- Jeg vil formulere det på den måde, at det har været gode samtaler. Der har ikke været nogen afvisninger i vores ønske, men derimod en stor forståelse. Nu afventer vi så resultatet af overvejelserne, man sidder med både i ministeriet, men også i Energinet, siger han.

- Den store spiller i det her er klart Energinet, og der har vi også fået en forståelse for vores problematik. Vi kan kun håbe på, at det bliver relativt hurtigt afklaret.

Når vi skal lægge jord til et kæmpestort transformatorområde, vil det selvfølgelig være helt afgørende for Bornholm, at vi så også kan udnytte den strøm, så vi kan få opfyldt vores forventninger til det at blive elektrificeret og generelt tage et kæmpe skridt mod at blive fossilfri.

Thomas Thors borgmester.

    Thomas Thors har ytret sit klare ønske til klimaminister Dan Jørgensen. - Det er afgørende for Bornholm at få leveret strøm fra energiøen, siger han."
2021-07-25 00:00:00,Grønt lys til forundersøgelse for energiø,Bornholms Tidende,"Energistyrelsen har den 21. juni 2021 givet Energinet tilladelse til at udføre forundersøgelser på havet for energiøen og de kommende havvindmølleparker i Østersøen. Det fremgår af en pressemeddelse fra Energistyrelsen.

Tilladelsen gælder fra 21. juni 2021 til 31. december 2023 og giver ikke i sig selv ret til at opføre havvindmøllerparker i områderne. Tilladelsen giver dog Energinet ret til at indsamle relevante oplysninger om forundersøgelsesområdet på havet.

- På baggrund af tilladelsen vil Energinet sende skibe i Østersøen for at undersøge og opmåle havbunden i forundersøgelsesområderne, hvor de to havvindmølleparker, kan placeres. Samtidig miljøundersøger Energinet også forundersøgelsesområdet, hvor der blandt andet foretages undersøgelser af dyrelivet, lyder det i pressemeddelsen.

Forundersøgelser på land kommer senere De to havvindmølleparker skal kobles til en energiø på Bornholm.

Forundersøgelser vil dog ikke omfatte denne del af projektet, hvor disse indledende undersøgelser på land vil skulle udføres senere.

Der vil dog blive lavet en samlet strategisk miljøvurdering (SMV) af energiøen og havvindmølleparker, som forundersøgelserne vil kunne bidrage til.

Samtidig vil forundersøgelserne også bidrage til, at havvindmølleparkerne kan etableres med mindst mulig risiko for vinderen af udbuddet.

Denne risikominimering forventes at give lavere budpriser.

Udbuddets vinder kan også bruge miljøundersøgelserne til den senere miljøkonsekvensvurdering (VVM) af det konkrete projekt på havet.

Når havvindmølleparkerne står færdig, vil de have en kapacitet på 2 gigawatt.

Senere på året vil Energistyrelsen igangsætte den strategiske miljøvurdering (SMV) af energiøen på Bornholm og havvindmølleparkerne, og der forventes en høringsproces ultimo 2021/ primo 2022, oplyser man i pressemeddelsen."
2021-07-28 00:00:00,At høste overskudsvarme vil være både grønnere og billigere,Bornholms Tidende,"Kære Heidi Burgedahl, enig. Det kræver omtanke og ansvarlighed at finde den bedste vej til grøn og billig energi.

Derfor mit forslag om at udvise lidt tålmodighed. Om ganske kort tid vil potentialerne ved, at Bornholm, formentlig, bliver en energiø begynde at folde sig ud. Vent med at opføre et anlæg i Rønne i hast, før vi ved, om den bedste løsning kommer til os udefra.

Et varmepumpeanlæg til Rønne er en stor investering. Vi kalder varmepumper CO2-neutrale, fordi såfremt strømmen kommer fra vindmøller eller solceller, så udleder det ikke CO2 at drifte et varmepumpeanlæg. Men fremstilling af både varmepumper, solceller og vindmøller er desværre på ingen måde CO2-neutralt eller billigt. Spildvarmen, jeg taler om, kommer fra processen med at udligne spændingen fra produktionen af den store mængde strøm, energiøen vil producere, til anvendelse som primær energi - som el til elforbrug - og ikke som en sekundær energiform - varme.

Varmepumpeanlæg vil givet være en del af fremtidens fjernvarmeforsyning, men har vi mulighed for at høste overskudsvarme, vil det være både grønnere og billigere, også for fjernvarmekunder i Rønne.

Perspektiverne ved, at Bornholm bliver en energiø, er så nye og anderledes, end noget vi har stået i tidligere. Aktører udefra kommer til at påvirke vores ellers så isolerede samfund på helt nye måder. Mit ønske er, at fremfor at gentage historierne, som bidrager til, at gamle følelser blokerer for samarbejde, så lad os komme videre for at få det bedste resultat for Bornholm. Af de emner, som du vælger at drage frem, er der dog to justeringer, som må være uomtvistelige: 1. Salget af elnettet nedbringer ikke gælden med 200 millioner kroner men med 563 millioner kroner. Det betyder, at al risikobetonet gæld er væk, og det, der er tilbage, dækkes godt og vel ved almindelig drift. Det salg var netop en ansvarlig beslutning.

2. Til beretningen om ombygningen af Blok 6 hører, at man gik fra fossilt brændsel til biobrændsel. Vi er enige om, at biobrændsel skal nedtrappes til fordel for vedvarende energikilder.

Men fremfor olie og diesel var flis at foretrække.

Overgangen til flis betød køb af brændsel lokalt med flere arbejdspladser til følge, og at økonomien forblev i det bornholmske samfund fremfor at ryge til udenlandske olieproducenter.

Jeg ser, at der skal to til en tango. De konflikter, der har været mellem RVV og Bornholms Energi & Forsyning, kan ingen af parterne sige sig fri for at have bidraget til i tidens løb. Jeg ser, at RVV, lige som Bornholms Energi & Forsyning, overordnet er drevet godt af dygtige folk. Bornholms Energi & Forsyning er ikke en statisk organisation. Kritik, der kan have haft sin (delvise) berettigelse i fortiden, har det ikke dermed i nutiden.

Lad os begrave stridsøksen, forbrugerne har betalt nok for gamle uoverensstemmelser, og i stedet se fremad. Lad os samarbejde, til alles fordel.

    I stedet for at holde fast i gamle uoverensstemmelser som ombygningen af blok 6 bør Bornholms Energi & Forsyning og RVV begrave stridsøksen og samarbejde til alles fordel, skriver Caroline Meyer White."
2021-08-26 00:00:00,Erhvervscenter hjælper erhvervet med at blive klar til energiø,Bornholms Tidende,"Interesserede virksomheder kan blive en del af indsatsen Klar til Energiø Bornholm, når Business Center Bornholm i efteråret inviterer til tre arrangementer, hvor virksomhederne hører om mulighederne for at samarbejde med store eller etablerede virksomheder inden for offshore-industrien.

Det fremgår af en pressemeddelelse.

Der vil være fokus på at finde de lokale virksomheders egne veje til at blive en del af de muligheder Energiø Bornholm giver.

- Vi håber, de bornholmske virksomheder har lyst til at være en del af energiø-fortællingen. Her er en oplagt mulighed for virksomhederne til at få sparring om netop deres virksomheds tilgang og muligheder i offshore-industrien.

Eller mulighed for at blive en del af nogle af de mange andre opgaver, der måtte komme i forbindelse med etableringen af anlæg og infrastruktur.

Der er plads til både dem, som allerede har arbejdet med offshore-industrien, og også til nye virksomheder, som ser potentialer og muligheder for netop deres virksomhed, siger erhvervschef Christa Lodahl fra Business Center Bornholm i pressemeddelelsen.

Sparring leveres af Next Step Challenge, der har et stort og vidtforgrenet netværk i offshore-industrien. De trækker på mange kontakter og krydrer forløbet med praktiske eksempler fra branchen, der kan komme de bornholmske virksomheder til gode.

- Vi synes, det er en meget interessant opgave. Vores tilgang til at arbejde med forretningsudvikling er meget hands-on. Det betyder, at vi på vores workshops kombinerer oplæg med introduktion til let forståelige modeller, der sætter virksomhederne i stand til at overføre viden fra oplæg til relevans for deres egen virksomhed og position i markedet, siger økonomichef Noor Meng fra Next Step Challenge i pressemeddelelsen.

Tilmelding sker via Business Center Bornholm. Deltagerantallet er begrænset, og pladserne vil blive tildelt efter først til mølle-princippet."
2021-09-09 00:00:00,"Klimavenlige Bornholm fremhæves i stor, engelsk avis",Bornholms Tidende,"En gang imellem gør Bornholm sig bemærket i sådan en grad, at det vækker genlyd i udlandet. Det er sket endnu en gang, hvor det britiske medie The Independent og Yahoo News har kastet sig over den lille ø i Østersøen.

Nyheden om at Bornholm i 2020 blev kåret som Europas mest bæredygtige energi-ø er nået bredt ud, hvilket har affødt et besøg fra den store, britiske avis og journalisten Justine Gosling. I artiklen, der gengives på Yahoo News, er der lagt stor vægt på Bornholms klimaaftryk, og hvordan klimabevidstheden mærkes lige fra det sekund, man ankommer til øen.

Om det så er CO2-kompensation med DAT-flyveren eller en overnatning i Green Solution House, så er klimaaftrykket på Bornholm nøje overvejet og nedsat. Udover at blive blåstemplet som klimavenlig ø, bliver kunsten og håndværket også bragt i fokus, og især Gudhjem by bliver fremhævet i den britiske avis. I Gudhjem får journalisten også en Sol over Gudhjem, hvilket sporer Justine Gosling ind på det gastronomiske univers, man også finder på Bornholm.

Det er Destination Bornholm, der har inviteret den britiske avis, der udgav den længere artikel om Bornholm for fire dage siden. Du kan læse den på The Independents hjemmeside, og på dette link: https:// www.independent.co. uk/ climate-change/ sustainable-living/ bornholm-denmark-sustainable-travel-island-b1911853. html. Yahoo News er blot en gengivelse af The Independents artikel. nm."
2021-09-14 00:00:00,Landstrøm versus Rønne Havn,Bornholms Tidende,"Når Bornholm søger at profilere sig som den på alle måder grønne ø, virker det besynderligt, at direktøren for Rønne havn, hr. Thomas Bendtsen, til TV2 udtaler, at efter Max' overgang til landstrøm, vil der ikke ske yderligere tiltag for oprettelse af landstrøm til øvrige skibe, som måtte anløbe Rønne Havn. Begrundelsen skulle være, at øvrige teknologier forventes at "" overhale"" vindbaseret landstrøm.

Det gode spørgsmål er; hvilke teknologier er det hr. direktøren tænker på og i givet fald, hvad er tidshorisonten, 5 -10 -20 år? Uanset hvad man måtte udvikle af alternative brændstoffer, vil det ikke matche en øjeblikkelig overgang til vindbaseret landstrøm for samtlige skibe. At finansieringen skulle være et problem er en dårlig undskyldning.

Projektet kan blive selvfinansieret med højere elpriser for skibene over en given årrække. Med de resurser havnen har til rådighed, samt den vækstrate der er udsigt til, efter Bornholm officielt er erklæret Danmark og Østersøens energiø nr. 1, synes jeg direktørens holdning er en hån, ikke alene mod øens borgere, men også mod hele Danmarks grønne omstillingsproces.

Havnen har fået særdeles favorable betingelser for udvidelse på Galløkken til gene for mange. At undvære konstant motorstøj vil være et lille plaster på såret for havnens naboer.

Jeg synes, man kommunalt skal lægge pres på havnen for en hurtig etablering af landstrøm til alle skibe.

I lighed med salget af Elnettet er dette en afgørelse, som kunne fortjene at øens borgere blev spurgt om deres mening. Dette kunne ske ved en vejledende elektronisk afstemning.

De ansvarlige politikere kan så vælge at gå imod eller lytte til flertallet.

Det må være muligt at etablere en standardprocedure for elektronisk afstemning, som afspejler øens befolknings mening i vigtige afgørelser.

I en globaliseret verden er nærdemokrati en samlende kraft. Her på øen har vi ideelle muligheder for at skabe et velfungerende samfund, hvor alle kan føle sig medansvarlige, hvis deres mening betyder noget i vigtige spørgsmål."
2021-09-25 00:00:00,Penge til borgermøde om energiø,Bornholms Tidende,"Kommunalbestyrelsen har bevilget 150.000 kroner til at oplyse bornholmerne om fremtidens energiø i Østersøen.

En del af beløbet skal bruges til et borgermøde i slutningen af november.

På mødet vil Energistyrelsen og Energinet holde oplæg om den langstrakte proces, der så småt er gået i gang i år. Også regionskommunen vil på borgermødet fortælle om mulighederne for det bornholmske samfund i et større perspektiv.

Energistyrelsen planlægger i øvrigt at afvikle et selvstændigt, virtuelt borgermøde. For nylig meddelte Energistyrelsen, at planprocessen bliver nogle få uger forsinket, og det har betydet, at borgermøderne, der ellers var programsat til oktober, må vente en måneds tid. Det samme gælder Energistyrelsens indledende høringsfase om planlægningsarbejdet bag havvindmølleparkerne i Østersøen og energiøen, der på bornholmsk jord vil blive udstyret med en stor transformerstation på en endnu ukendt lokalitet. jn."
2021-09-27 00:00:00,"' Næste gang jeg kommer, håber jeg, at jeg har en tysk og en polsk kollega med'",Bornholms Tidende,"Ifølge Pernille Weiss (K) fra europaparlamentet overser mange i Bruxelles Østersøen, når der tales om de kommende års milliardinvesteringer i havvindmøller og grønne brændstoffer. For Rønne Havn er det vigtigt, at Østersøen får en central plads i de strategier, som EU er i gang med at udarbejde.

Et knudepunkt for kabelforbindelser mellem Sverige, Polen, Danmark og Tyskland, centrum for en energiø med to gigawatt havvind og fremtidens leverandør af grønt brændstof til Østersøens skibe, der ud for Bornholm kan fylde tankene med metanol eller ammoniak produceret med vindmølleenergi.

Bornholms fremtid tegner til at blive lys, når man hører forkæmpere beskrive mulighederne på energiområdet. Fredag var det europaparlamentariker Pernille Weiss, som oplistede mulighederne under sit visit på Rønne Havn. Efter en rundtur på havnearealet tog den konservative politiker en samtale med Bornholms Tidende om det store potentiale for Bornholm, som med Weiss' ord kan drømme om at få en rolle som både "" rundkørsel"" (for el-kablerne i et grid mellem østersølandene) og "" tankstation"" (ved produktion af power-to-X ved hjælp af vindenergi) Med ét spørgsmål på blokken var Tidende kørt ned til det nye havnekontor: Hvordan kan EU gavne de bornholmske bestræbelser efter at blive en central prik på energiens europakort? - Samarbejdet på tværs af landegrænser kan vi i Europa-Parlamentet være med til at fremme ved at skubbe på, siger Pernille Weiss indledningsvist.

- Det nytter, at jeg kan fortælle mine kolleger, at der er den her hub på en ø i Østersøen.

Når man taler havvind i Bruxelles, ser mange Nordsøen for sig - eller måske nogle flydende vindmøller i Middelhavet. Det, der sker i østersøområdet, er en meget vigtig brik, fastslår hun.

Prioriteringen af Østersø-området fra EU's side er meget vigtig for Rønne Havn, som udfører lobbyarbejde rettet mod EU-apparatet, fortæller havnedirektør Thomas Bendtsen.

- Vi skal for det første gøre opmærksom på, at der er fuld gang i udviklingen i Østersøen.

Derfor er det vigtigt, at man ikke kun fokuserer på, hvad der sker i Nordsøen og Den Engelske Kanal.

Desuden peger havnedirektøren på, at EU bør bidrage til at sætte turbo på etableringen af et bedre kabelnetværk mellem landene i Østersøen og udvikle metoder til lagring af energi.

- Man skal sikre sig, at de lovgivningsmæssige rammer, som skal til for at facilitere det her, er på plads i god tid, så det ikke bliver dét, der hindrer udviklingen, siger Thomas Bendtsen.

INDUSTRIPOLITIK EU-landene har et mål er at nedsætte CO2-udledningen med 55 procent i 2030 i forhold til 1990-niveauet. Dette mål kræver tidlig handling, understreger Pernille Weiss, der i parlamentet snart skal behandle en ny EU-strategi for havvind.

Hun er for tiden involveret i en del af et større arbejde, der skal sikre, at de lovgivningsmæssige og juridiske rammer kommer på plads inden for et par år. "" Fit for 55"" hedder planen, der kommer til at regulere alt fra energieffektivitet og vedvarende energi til standarder for biler og CO2-kvoter.

Folketinget har vedtaget et endnu mere ambitiøst mål for 2030 med en CO2-reduktion på 70 procent, men Pernille Weiss mener, at den danske regering er nølende med at tage handling og sætter for stor lid til teknologiske kvantespring. En vej til at opnå store fremskridt er at gøre den grønne omstilling attraktiv at investere i, siger Pernille Weiss, der mener, at de europæiske politikere bør opfatte området som industripolitik.

- Grøn energi er jo en ny industri. Det handler for os om, hvordan vi får lavet en forretningsstrategi, så den potente kapital hos investorerne kan komme i spil, forklarer hun.

30 GIGAWATT OM ÅRET I juli øgede EU-Kommissionen ambitionerne ved at fastsætte et mål om, at vedvarende energikilder om ni år skal udgøre 40 procent af energiproduktionen - før var målet 32 procent. De nye mål medfører en kraftig acceleration i opstillingen af vindmøller.

Hvert år frem mod 2030 skal EU-landene installere 30 gigawatt. Det svarer til 15 parker om året på størrelse med det bornholmske energiø-projekt.

Pernille Weiss minder om, at beslutningstagerne allerede nu skal tænke endnu længere frem og lægge grunden for, at Europa kan blive en magtfaktor i udviklingen af fremtidens brændstoffer.

- Vi skal løfte blikket til efter 2030 og gå efter, at Europa på et tidspunkt kan blive eksportør af energi, siger hun.

På det felt drømmer Bornholm stort. Forhåbningen er - som regionskommunen skriver i et høringssvar til Søfartsstyrelsen, der er i gang med at udforme en ny dansk havplan - at "" Rønne Havn kan blive en grøn bunkerhub, der vil kunne levere bæredygtigt brændstof fra et lokalt placeret Powerto-x-anlæg til nogle af de 60.000 skibe, der hvert år passerer i farvandet mellem Bornholm og Sverige,"" Så havnedirektøren støtter naturligvis, at EU sætter høje mål.

- Vi går jo væk fra den olie, vi har hentet op af undergrunden i 170 år, og over til det nye: det vi kalder X'et i Power to X. Det er et globalt energimarked, som er under transformation.

Vi skal virkelig sørge for, at EU bliver placeret korrekt i det kapløb, for det er til gavn for alle medlemslande, herunder også Danmark og Bornholm, siger Thomas Bendtsen.

NORDSØ-STRATEGI FOR ØSTERSØEN Landene har en høj grad af suverænitet på energiområdet, et eksempel er Tysklands aftale om at modtage russisk gas med Nord Stream 2-ledningen, som ikke var populær i nabolandene mod øst. Aftalerne om kabelforbindelser er også en opgave, som landene enkeltvis indgår med hinanden. Det sker, ved at den danske systemoperatør, Energinet, samarbejder med deres modstykker i Tyskland, Sverige og Polen. På trods af den nationale selvbestemmelse kan EU få betydning for de bornholmsk drømme om at blive et knudepunkt for kabelforbindelser, og en specifik strategi for Østersøen vil være særligt værdifuld, mener Thomas Bendtsen.

- EU er et godt forum at få håndteret de her interstatslige interesser. Det er bare at få drejet hovedet og arbejde på noget, der ligner det Nordsø-manifest, man har udarbejdet i Nordsøen. Vi mener, at man skal arbejde efter samme strategi og tankegang i Østersøen, siger havnedirektøren.

Indtil videre har Danmark indgået en forhåndsaftale med Tyskland, mens der har været stille om den polske interesse indtil nu. Energinet fortalte i januar i Bornholms Tidende, at polakkerne på daværende tidspunkt ikke havde haft lyst til at lave et samarbejde.

Pernille Weiss har tidligere været på energibesøg i Polen og fortæller, at polakkerne er langt længere mere opsat på at investere i den grønne omstilling, end mange tror.

- Polen og Tyskland er nogle enorme lande, og der placerer Danmark sig med sin erfaring og teknologi inden for havvind rigtig godt. Så det er også Danmarks virkelig store chance for at sætte sig på det felt, siger hun.

Fredag var den fynske europaparlamentariker, som sidder i parlamentets store EPP-gruppe for konservative og kristendemokratiske partier, alene på Rønne Havn.

Pernille Weiss kommer gerne igen - med selskab: - Næste gang jeg kommer, håber jeg, at jeg har en tysk og en polsk kollega med.

    Pernille Weiss har været medlem af Europa-Parlamentet siden 2019. Hun besøgte Bornholm i weekenden, og på programmet var et møde med havnedirektør Thomas Bendtsen og en rundtur på Rønne Havn."
2021-09-27 00:00:00,Ørsted vil investere massivt i energiø,Bornholms Tidende,"Grønt topmøde på Campus kastede lovende løfter af sig, både fra EU-parlamentariker og topchef fra energiselskabet Ørsted.

Campus dannede lørdag rammen om et grønt topmøde på Bornholm, arrangeret af Socialdemokraterne, AOF og FIC.

Her gav en række repræsentanter fra Dansk Industri, energiselskabet Ørsted og COOP deres helt konkrete bud på Bornholms rolle i den grønne omstilling.

Dansk Industris repræsentant, vicedirektør Anne Højer Simonsen, efterlyste indledningsvist klare rammer fra politisk side, så virksomhederne kan udvikle nye løsninger, som kan afsættes i Danmark og resten af verden, og den konservative Europaparlamentariker Pernille Weiss svarede igen med at fortælle om EUs planer om at etablere en Energiunion, som kan effetivisere energiproduktionen i Europa.

ØRSTED: BORNHOLM LIGGER PERFEKT Vicedirektør Ulrik Stridbæk fra energikoncernen Ørsted løftede sløret for Ørsteds planer om at investere massivt i den kommende energiø.

- Bornholm ligger perfekt i Østersøen til at energiøen både kan levere el til Bornholm, men også til Polen og Tyskland. Der kan bygges vindmøller i granit på havbunden, og der er masser af vind, sagde han.

Ulrik Stridbæk bekræftede desuden, at det vil være optimalt at placere et power-X produktionsanlæg der hvor elproduktionen finder sted, når teknologien tillader det.

CSR-Chef i COOP Signe Frese afslørede blandt andet, at COOP har en plan for at få gennemført lokale klimatiltag i supermarkedkædens butikker på Bornholm og i resten af landet.

    Vicepræsident fra energiselskabet Ørsted, Ulrik Stridbæk, deltog i lørdagens debatmøde på Campus."
2021-10-01 00:00:00,Borgmesterens lange valgtale,Bornholms Tidende,"Det eneste vi kan forvente af socialdemokraterne er gumpetunghed, skriver Ivar Nielsen fra Allinge i dette synspunkt.

Omtrent lige så lang tid som det tager at afspille en side lp-grammofonplade, brugte Thomas Thors på kommunalbestyrelsesmødet i torsdag sidste uge på at tale om alle de fortræffeligheder, som det lokale Socialdemokrati har været med til at lave - og derefter takkede han sig selv for at have givet sig selv ordet.

Han skulle hellere være taknemmelig for, at ingen af de øvrige tvangsindlagte KB-medlemmer ikke stoppede et hold kæft-bolsje i munden på ham efter fem minutter, men der var de nok allerede gået så meget i dvale af borgmesterens talestrøm, at de ikke orkede at reagere på lp-valgtalen i kommunalbestyrelsen.

Jeg lagde især mærke til borgmesterens bevidstløse selvros angående energiø Bornholm og vindmølleparkerne i Østersøen.

Her var der ganske enkelt ikke sket en snus, før Ørsted selv kom med et oplæg til en park, og længe før den tid var det lokale Socialdemokrati notorisk gumpetungt, fordi man hellere ville satse på de bornholmske landmøller.

Gumpetungheden var der lige fra det første projekterede 200 MW anlæg på Rønne Bakke, der senere blev nedprioriteret af Energinet og det regeringsbærende Socialdemokratiske moderparti ned til 50 MW og til sidst helt droppet af den socialdemokratiske klimaminister Dan Jørgensen, fordi det "" ikke var økonomisk bæredygtigt"". Vorherre bevares! I øvrigt bliver Bornholm ikke den Power-to-X energiø, som borgmesteren fablede om. Bornholm får et kabel ind fra en transformerstation i Østersøen, og den alternative Power-to-X energiproduktion kommer til at ske på Sjælland.

Det eneste relevante i denne sag er, at borgmesteren bør sikre sig, at Bornholm får et veldimensioneret 200 MW kabel fra havvindmøllerne og en transformer på Bornholm, som også kan håndtere den lokale landmølleproduktion stabilt til både eget brug og til eventuel eksport.

Men også her forventer jeg heller intet andet fra Socialdemokratiet, end den sædvanlige visionære gumpetunghed, hvor udviklingen overhaler partiet indenom, før man reagerer.

Og da Bofa med den socialdemokratiske direktør, Lars Goldschmidt i spidsen har solgt det lokale elnet, så kan alt underligt nu ske på det område, uden at bornholmske borgere eller politikere får noget videre at skulle have sagt om det.

Politikere, der tankeløst sælger ud af bornholmsk selvbestemmelse - som også med Region Bornholm - bør snarest forhindres i at sidde på KB-taburetterne eller i det kommunale produktionsapparat."
2021-10-15 00:00:00,Større energiø i sigte: Havvindmøller kan rykke fem kilometer tættere på kysten,Bornholms Tidende,"Energinet skal undersøge muligheden for at udvide energiøen fra to til tre gigawatt, har Dan Jørgensen (S) besluttet.

Et af de indledende skridt, der kan gøre vindmølleprojekterne i Østersøen endnu større, har klima-, energi-og forsyningsminister Dan Jørgensen taget torsdag. Han har givet Energinet et pålæg om at udvide forundersøgelsesområdet ved Energiø Bornholm, oplyser Energistyrelsen.

Energinet er i disse måneder i gang med at lave en forundersøgelse, og skibene, der undersøger havbund og miljøforhold, får nu til opgave at sejle tættere på land og granske et større område indtil 15 kilometer fra kysten. I de hidtidige undersøgelser har man taget udgangspunktet i, at det er besluttet, at vindmølleparkerne skal ligge mindst 20 kilometer fra land.

Med tilføjelsen bliver det undersøgte areal så stort, at der kan være plads til tre gigawatt (GW) havvind. I den gældende klimaaftale fra 2020 har forligspartierne forpligtet sig til at opstille to GW på den bornholmske energiø. Der er to hovedgrunde til den nye beslutning, forklarer Energistyrelsens direktør, Kristoffer Böttzauw.

- Først og fremmest er det et udtryk for rettidig omhu, fordi det område, der bliver forundersøgt ikke er særligt stort i forhold til at kunne rumme de to gigawatt, som politikerne har truffet beslutning om.

Hvis forundersøgelserne viser, at der er mudderbund eller noget andet, der besværliggør havvind, så er der ikke meget at give af, siger direktøren til Tidende.

PROBLEMER VED HESSELØ - Derudover er havvindmølleparken, som vi har planer om oppe ved Hesselø, blevet udfordret af, at der netop deroppe er meget mudderbund, som gør, at funderingen af havvindmøller bliver mere besværlig og meget dyrere, hvis det overhovedet kan lade sig gøre.

Så hvis det viser sig, at Hesselø ikke kan lade sig gøre, har vi brug for alternative placeringer til den ene gigawatt, som Hesselø skulle udgøre. Derfor undersøger vi en udvidelse af Bornholm, siger Kristoffer Böttzauw.

Energistyrelsen kommer også til at undersøge områder i Kattegat, Nordsøen og omkring Kriegers Flak, hvis der bliver brug for en erstatning for den planlagte Hesselø-park nord for Sjællands nordkyst. Udbuddet ved Hesselø er sat på pause på grund af resultaterne af de detaljerede bundundersøgelser.

Energistyrelsen mener, at det giver god mening at sætte tidligt gang i de bornholmske undersøgelser, fordi Energinet allerede er i gang i farvandet.

- Bornholm udmærker sig ved, at vi allerde har skibe i søen for øjeblikket, så det er langt mere økonomisk fornuftigt at bede dem om at sejle i et lidt større område end at gøre det om et halvt år, når de har lagt til kaj, siger Kristoffer Böttzauw.

Området inden for 20 kilometer-zonen af kysten også kan blive relevant, hvis det fra politisk side besluttes at opføre flere havvindmølleparker og af den grund udvide energiøen til tre gigawatt, påpeger Energistyrelsen.


INGEN POLITISK BESLUTNING

Pålægget fra Energistyrelsen til Energinet indebærer hverken, at energiøen bliver 1 gigawatt større, eller at møllerne skal stå tættere på kysten.

- Jeg vil gerne understrege, at der ikke er truffet en politisk beslutning om, at området skal bruges. Det er alene en teknisk forundersøgelse af, om man kan bruge området, hvis man får behov for det, siger Energistyrelsens direktør.

Energinets arbejde i Østersøen omfatter også forundersøgelser for kabelforbindelser mellem Bornholm og havvindmølleparkerne, eksportkabler til Sjælland samt udlandsforbindelser til nabolande. En forudsætning for energiøen er, at der etableres nye forbindelser mellem Danmark, Tyskland, Sverige og Polen.

- Som jeg forstår på Energinet, er der på kabelområdet plads nok til at have tre gigawatt. Så det bør ikke betyde det store, siger Kristoffer Böttzauw.

Efter forundersøgelserne skal der laves mere detaljerede geofysiske, geotekniske og miljømæssige undersøgelser.

Energistyrelsen afvikler 25. november en virtuel høring om en kommende strategisk miljøvurdering, der skal udarbejdes for Energiø Bornholm.

    Det grønne område er det nye område, som fremover skal indgå i forundersøgelsen. Energinet var allerede i gang med forundersøgelserne i det orange område. Det grå areal inden for 15 kilometers afstand til kysten er også udlagt som "" udviklingszone til vedvarende energi og energiøer"" i udkastet til Danmarks nye havplan. Illustration: Energistyrelsen"
2021-10-27 00:00:00,Vind alene giver ikke fjernvarme,Bornholms Tidende,"Der er også brug for foranstaltninger med varmepumper, spildvarme og andet rimeligt klimavenligt.

Mange tak til Heidi Burgedahl for støtten i forbindelse med de alt for høje fjernvarmepriser i Rønne.

Heidi Burgedahls tanker om den fremtidige fjernvarme kalder imidlertid på en yderligere kommentar.

Jeg er enig i, at det vil være godt, hvis en kommende energiø med vindmøller ved Bornholm kan skabe arbejdspladser på øen og billig fjernvarme.

Men da der er vindstille perioder, også i Danmark og ved Bornholm, kan vinden alene ikke levere en stabil og vedvarende varme til bygningerne i Rønne.

Der er også brug for foranstaltninger med varmepumper, spildvarme og andet rimeligt klimavenligt.

Derfor synes jeg, at det er godt, at RVV, Rønne Varme og Vand, allerede nu har planer om et nyt anlæg. Det giver langt billigere fjernvarme, fjerner muligheder for juridiske stridigheder og mindsker samtidig den klimaskadelige forurening.

Et nyt anlæg snart vil på sigt gøre det lettere at sikre et klimarigtigt supplement fra vindmøller til en rimelig pris.

    Det er godt, at RVV, Rønne Varme og Vand, allerede nu har planer om et nyt anlæg, mener Claes Ludvigsen"
2021-10-30 00:00:00,Mål for Bornholms grønne indsats deler valgets partier i to klare lejre,Bornholms Tidende,"Regionskommunen er selv bagud med at gøre Bornholmermålene til virkelighed, mener Veganerpartiet. Bornholmermålene var tiltænkt en høj status, som de bare aldrig fik, siger Alternativet. Andet er vigtigere, svarer Dansk Folkeparti. Bornholms tre år gamle grønne målsætninger splitter valgets partier på både kryds og tværs.

For bare tre-fire år siden var der ret stor opmærksomhed omkring dem: Bornholmermålene, otte i alt, skulle sætte retningen for en næste stor fase af Bornholms rejse mod at blive Bright Green Island.

Den grønne, klimavenlige eksempel-ø og eksempel-kommune.

Dengang hed viceborgmesteren Anne Thomas (AL), og Bornholmermålene vidner stadig om hendes korte tid i bornholmsk politik.

Nogle af målene er meget ambitiøse, andre ret ukonkrete og åbne for at blive fortolket.

Også processen frem mod Bornholmermålene bar præg af Alternativets viceborgmester: Politikere, erhvervsfolk, foreninger, organisationer og helt almindelige interesserede bornholmere talte frem og tilbage i grønne studiegrupper. En af de store af slagsen skabte fuldt hus i Kyllingemoderen i Almindingen.

8. december 2017, kun godt et par uger efter det seneste valg, kunne daværende borgmester Winni Grosbøll (S) så promovere de otte mål. Stående med sprittusch og papir i Kvickly i både Rønne og Nexø opfordrede hun samtidig alle bornholmere til at formulere deres eget personlige Bornholmer-mål og besvare spørgsmålet "" Hvad vil jeg gøre?"".

Godt halvandet år senere blev stillingen som kommunens Bright Green Island-koordinator så nedlagt med forliget om sidste års kommunebudget. Winni Grosbøll henviste til, at forarbejdet var gjort, og at det nu handlede om at føre målene og visionen ud i livet.

Siden er der blevet stille om Bornholmermålene.

Skal det fortsætte sådan, eller hvad skal der ske? er tankerne bag dagens rundspørge-spørgsmål "" Har indsatsen for at udbrede de otte Bornholmermål til den bornholmske befolkning været tilstrækkelig? Hvad skal der ske med Bornholmermålene i de kommende fire år?"".

Det er et spørgsmål, som valgets 13 opstillede partier vælger at besvare vidt forskelligt.

FEM PARTIER: FOR LILLE INDSATS Svarene fra de 13 partier viser, at Bornholmermålene optager partierne til venstre for midten betydeligt mere end de fleste partier til højre for midten. Svarene viser en blok af fem partier, der alle finder, at indsatsen for at brede Bornholmermålene ud til bornholmerne ikke har været tilstrækkelig. De fem er centrum-venstre partierne Radikale, SF, Alternativet og Veganerpartiet - og centrum-højre partiet Kristendemokraterne.

"" Helt klart nej. De otte mål er også meget forskellige: Nogle er konkrete og håndterbare, nogle er mere "" lyriske"". (# 8: Når jeg er på Bornholm, er jeg en del af Bright Green Island).

Samlet er de vigtige; de skal frem i lyset og fremmes i de kommende politiske beslutninger"", svarer spidskandidat Matilde Lissau for Radikale.

"" Nej, det har den ikke, men målene i sig selv er også for "" løse"" til at skabe virkeligt engagement. Vi skal sammen med borgerne revidere og konkretisere målene i den kommende periode. Samtidig skal vi udmønte dem i virkeligheden - for eksempel i naturpolitikken, strategien for grøn mobilitet, boligpolitikken o. s. v."", svarer Leif Olsen (SF).

Veganerpartiet mener ikke, at regionskommunen selv lever tilstrækkeligt op til Bornholmermålene.

"" Først og fremmest skal kommunen selv leve op til målene. Her har indsatsen ikke været tilstrækkelig. Bornholmermålene er fantastiske og skal sættes i spil i alle beslutninger, som kommunen tager de næste fire år. Indsatsen skal samtidig synliggøres for på den måde at brede Bornholmermålene ud til borgerne"", svarer spidskandidat Lærke Linda Skovbjerg (VP).

Alternativet svarer, at Bornholmermålene slet ikke har fået den status, som de var tænkt til at få: Som en grøn rettesnor, som mange af kommunalbestyrelsens beslutninger bliver holdt op imod, før de bliver truffet.

"" Indsatsen har ikke været tilstrækkelig. I Alternativet ønsker vi et kommende klimaog bæredygtighedsudvalg, som arbejder bredere, blandt andet med at holde oplæg i kommunalbestyrelsen op imod Bornholmermålene, som det var hensigten med dem!"", svarer spidskandidat Caroline Meyer White (AL).

Kristendemokraterne svarer mere afdæmpet, men er stadig ikke tilfreds med indsatsen.

"" Nej, indsatsen har ikke været ikke tilstrækkelig.

Bornholmermålene bør highlightes og genopfriskes"", lyder svaret fra spidskandidat Bjarne Hartung Kirkegaard (KD).

FLERE PARTIER SVARER REELT IKKE Blandt de borgerlige partier ønsker Bornholmerlisten slet og ret, at den kommende kommunalbestyrelse "" skal lave nogle nye mål"". Dansk Folkeparti konstaterer, at "" andre opgaver er vigtigere at løse"".

Lavere Skatter og Afgifter kobler sit svar op på partiets budskab om, at bornholmsk spildevand har forurenet Østersøen til skade for både bornholmere og turister. Partiet besvarer reelt ikke selve spørgsmålet.

Konservative markerer sig som et på samme tid grønt og borgerligt parti, der tager klimakrisen alvorligt. Det kommer her til udtryk ved, at partiet finder selve Bornholmermålene ret ubetydelige, hvorimod Konservative betragter konkret handling som afgørende.

"" Bornholmermålene og Bright Green Island-strategien er i al væsentlighed skåltaler, der ikke er beregnet på bornholmerne og heller ikke siger dem stort. Det optager derfor heller ikke os voldsomt - vi er mere optaget af konkrete indsatser, som Bornholm som energi-ø, opvarmning, energiforbrug og forsyningen, spildevandshåndtering etc."", lyder svaret fra spidskandidat Jacob Trøst (Kons.).

På hver sin måde besvarer Socialdemokratiet og Enhedslisten reelt ikke Bornholms Tidendes spørgsmål. Venstre svarer delvist ved at pinde Bornholmermål nummer 1 ud fra resten og forholde sig til det, mens partiet overordnet vil have målene "" i mente"". Venstre mener dog også, at målene skal justeres.

"" I Venstre vil vi have Bornholmermålene i mente og Bæredygtig Bundlinje Bornholm samt Bornholmermål nummer 1: "" Gør bæredygtighed til en god forretning for Bornholm"".

Alt dette vil vi tage med i det fremadrettede arbejde. Men der skal løbende justeres på målene for Bornholm, da øen er i udvikling som aldrig før. Energiøen og Væksteam Bornholms anbefalinger, hvor vi snart vil få klarhed over hvor mange af de 500 millioner kroner, vi kan få fra Energistyrelsens pulje til udviklingen af Bornholm på vej mod energiø, vil kræve, at vi rykker i nye retninger"", svarer spidskandidat Søren Schow (V).

På den måde kommer Venstre tættere på at svare på spørgsmålet, end Socialdemokratiet og Enhedslisten gør. Af de to partiers svar kan man reelt kun udlede, at de begge går ind for Bornholm som grøn og klimavenlig.

"" Meget af arbejdet med miljø og klima er lagt i hænderne på det særlige udvalg for klima og bæredygtighed, som har udarbejdet forslag til energistrategi og energipolitik, hvoraf det fremgår, at strøm-og varmeproduktionen med fossile brændsler ophører i 2025 i normaldrift, at Bornhoms strøm-og varmeproduktion skal reducere brugen af biomasse, og at der etableres 50 MW nye solcelleanlæg på Bornholm inden 2030"", svarer borgmester Thomas Thors (S).

"" Bornholmermålene fortsætter. Og det skal ambitionerne også"", svarer Morten Riis (EL).


DE OTTE BORNHOLMERMÅL

1) Bornholm gør bæredygtighed til en god forretning.

2) Bornholm fører regnskab med sin grønne omstilling.

3) Bornholm vil til enhver tid være et forbillede som et klimavenligt samfund.

4) Bornholm kører grønt på land.

5) Bornholm kobler bæredygtighed og boliger med kulturel identitet.

6) Bornholm er et fyrtårn for bæredygtige danske fødevarer.

7) Bornholm gør sin naturrigdom til en del af bundlinjen.

8) Når jeg er på Bornholm, er jeg en del af Bright Green Island."
2021-11-04 00:00:00,Et Bornholm -et forsyningsselskab,Bornholms Tidende,"Fremtiden skal være grøn for Bornholm. Lad os stå sammen om det.

Mange snakker om Bornholm som en grøn ø i fremtiden.

Det gør mig glad og optimistisk, for måske er det her, at Bornholm kan finde en niche, som kan skabe vækst, nye arbejdspladser og gøre Bornholm til et sted, som folk kigger i mod, når der bliver talt om grøn energi.

Skal det lykkes at gøre snakken til virkelighed, så kræver det, at vi står sammen som ét Bornholm. Vi bliver nød til at hæve os lidt op i helikopteren og se Bornholm som en lille brik i et større spil.

I de senere år har de bornholmske forsyningsselskaber brugt varmeforbrugernes penge til at bekrige hinanden med advokater, som koster dyrt.

Det er tudetosset og spild af gode penge, som kunne have været brugt langt bedre.

Bornholm er ikke større end for eksempel Middelfart Kommune, og derfor giver det i mine øjne ikke mening, at vi har flere forskellige selskaber til at levere vores varme. Lad os i stedet bruge pengene og kræfterne på at danne ét fælles bornholmsk selskab, som har en størrelse og robusthed til at løfte opgaven med at gøre Bornholm til en grøn ø og måske endda levere lidt billigere varme i kraft af nogle effektiviseringer.

Jeg ønsker ét fælles bornholmsk forsyningsselskab, som har styrken til at være ' Energiø' for den elektricitet, der bliver produceret på Kriegers Flak. Energien, som vindmøllerne leverer, kan vi dels bruge til vort eget forbrug, men lige så vigtigt kan vi bruge den til at gå forrest, når det gælder om at omsætte vindenergi til en energiform, som kan lagres - også kaldet "" Power to X"". Det kunne være methanol, som for eksempel Maersk har valgt at satse på til deres skibe i fremtiden og som lige nu vinder stærkt frem inden for skibsfarten. Bornholm kunne i fremtiden blive en tankstation for skibe, som har behov for at tanke grønt brændstof, når de passerer Bornholm.

Jeg ser et nyt erhvervseventyr for Bornholm, som har en størrelse, som fiskeriet havde en gang.

En sidegevinst ved et sådant anlæg er, at der vil være en stor mængde overskudsvarme, som vi kan sende ud i fjernvarmenettet til gavn og glæde for de bornholmske varmeforbrugere.

Det vil gavne forbrugerne mere, end når de nuværende selskaber bekriger hinanden gennem dyre advokater.

Det vil give rigtig god mening for hele Bornholm."
2021-11-11 00:00:00,Energiøen skal føres i land syd for Aakirkeby,Bornholms Tidende,"Energistyrelsen planlægger at føre kablerne fra Energiø Bornholm i land på sydkysten mellem Sose Odde og Raghammer Odde, og få kilometer derfra skal der findes plads til en transformatorstation, der kan kræve at areal på op til 90 hektar.

Energimyndighederne har indsnævret det område, hvor strømmen fra energiøens havvindmølleparker kan blive ført i land. I et nyt notat, der går forud for miljøplanlægningen, fremhæver Energistyrelsen en strækning mellem Sose Odde og Raghammer Odde på sydkysten.

Tidligere har nogle personer haft den opfattelse, at Hasle-området var i spil som stedet, hvor strømmen skulle føres i land, fordi Cowi i en rapport med en tegnestift havde markeret marker nord for Hasle som en mulighed.

Til Tidende oplyste Energinet i sommeren 2020, at store dele af syd-og vestkysten var i spil.

Inden for en håndfuld kilometer af kysten skal der opføres en transformatorstation, og den kan ligge så langt væk som i Aakirkeby, viser kortet fra notatet, der bærer titlen "" Rammerne for det kommende planforslag for Energiø Bornholm til brug for miljøvurdering"".

Til transformatorstationen skal der afsættes et planareal på cirka 90 hektar, hvis energiøen får en kapacitet på 3 gigawatt, oplyser Energistyrelsen.

"" På den sydlige del af Bornholm skal der etableres en højspændingsstation, som kan opsamle vindenergi fra havvindmølleparkerne, konvertere strømmen, og eksportere strømmen den til 400 kV el-transmissionsnettet på Sjælland og til udlandet,"" står der i notatet.

350 METERS HØJDE Arealerne til havvindparker ligger cirka 15 kilometer fra Bornholms sydkyst. I notatet kommer Energistyrelsen med et bud på, hvilken højde fremtidens møller vil få: "" Det er ikke usandsynligt, at havvindmøllerne vil kunne have en totalhøjde på over 350 meter og optage et samlet areal for de 3 GW på op til 660 kvadratkilometer"".

Med totalhøjde menes afstanden op til vingespidsen, når den peger lige op i luften.

Indtil i oktober var det intentionen, at havvindmøllerne skulle stå mindst cirka 20 kilometer fra kysten, men for potentielt at kunne udvide kapaciteten fra to til tre gigawatt besluttede klima-, energi-og forsyningsminister Dan Jørgensen at rykke området, som Energinet for tiden forundersøger, fem kilometer tættere på land.

Udover transformerstationen er det muligt, at der skal bygges kystnære koblingsstationer det sted, hvor kablerne fra havvindmølleområderne føres i land. Disse koblingsstationer vil kun være nødvendige, hvis der ikke etableres transformerplatforme på havet ved de to separate havmølleområder, Bornholm I og Bornholm II.


HØRING I GANG

En fem uger lang høringsperiode blev sat i gang 8. november og varer til 13.

december. Der er tale om en idéhøring, der går forud for miljøvurderingen. Alle interessenter har mulighed for at komme med spørgsmål og kommentarer til høringsmaterialet, samt forslag og idéer til emner, som skal indgå i det videre arbejde. Materialet kan findes på Energistyrelsens hjemmeside.

Energistyrelsen og Energinet afholder et online informationsmøde den 25. november kl. 15: 30 -17: 00 om den planlagte miljøvurdering.


ENERGIØ BORNHOLM

Det er hensigten, at Energiø Bornholm skal bestå af: ? Et havbaseret anlæg i Østersøen; havvindmøller med internt kabelnet, evt.

offshore transformerstationer, eksportkabelforbindelse fra havvindmølleparkerne til Bornholm, søkabler fra Bornholm til Sjælland samt interconnector-søkabler fra Bornholm til udlandet.

? Et landbaseret anlæg på Bornholm; nedgravede landkabler, eventuel koblingsstation samt en højspændingsstation inkl. omformeranlæg HVAC/ HVDC (koncertering af vekselstrøm til jævnstrøm, red.) ? Et landbaseret anlæg på Sjælland; nedgravede landkabler, højspændingsstation inkl. omformeranlæg HVDC/ HVAC og evt. netforstærkninger.

Kilde: Energistyrelsen .


PLANAREALER

Planarealerne på Bornholm forventes at omfatte: - Planarealer på sydkysten af Bornholm til ilandføring af eksportkabler fra havvindmølleparkerne - Planarealer på den sydlige del af Bornholm til etablering af mulige kystnære koblingsstationer tæt på ilandføringen af kabler fra havvindmølleområderne - Planarealer på den sydlige del af Bornholm til etablering af en højspændingsstation med HVAC/ HVDC konverteranlæg.

- Plankorridorer for nedgravning af landkabler mellem ilandføringspunkter og stationsanlæg på land.

I Østersøen skal der arbejdes med disse planarealer: - To planarealer i Østersøen på henholdsvis 333 og 413 kvadratkilometer til etablering af to havvindmølleparker med internt kabelnet og med en samlet effekt på op til 3 GW, evt. offshore transformerstation og korridorer på ca. 2.000 meters bredde til eksportkabler, der forbinder havvindmølleparkerne med Bornholm.

- Et antal korridorer på ca. 2.000 meters bredde, der forbinder Bornholm og Sjælland. I korridorerne kan der etableres søkabler for nettilslutning af Energiø Bornholm til 400 kV el-transmissionsnettet på Sjælland.

- Et antal korridorer på ca. 1.500 meters bredde, der forbinder Bornholm med samarbejdslande, herunder forbindelser til de eksisterende korridorer for søkabler i tysk farvand. I korridorerne kan der etableres søkabler for overførsel af strøm til samarbejdslande (interconnectors).

Kilde: Energistyrelsen.

    Energistyrelsen har indsnævret det mulige område, hvor kablerne fra havvindmølleparkerne kan føres i land til en strækning mellem Sose Bugt (markeringen starter lidt øst for Arnager) og Raghammer Odde (mellem Boderne og Vestre Sømarken). Den grønne markering angiver området, hvor et stort landanlæg til omformning og transformation af strømmen kan blive placeret. Havvindmøllerne kommer til at stå i de to orange zoner, der er separeret fra hinanden på grund af hensynet til fugle. Illustration: Energistyrelsen"
2021-11-11 00:00:00,En vigtig fodnote - hvad med det bornholmske elnet?,Bornholms Tidende,"Man kan ikke finde et definitivt svar på, om strømmen fra energiøen vil blive ført ind i det bornholmske elnet ved at læse Energistyrelsens seneste notat.

Det står klart, at det lokale elnet endnu ikke er en integreret del af megaprojektet.

En tilslutning omtales kun i en fodnote i et ellers detaljeret notat.

"" Muligheden for tilslutning af distributionsnettet på Bornholm til Energiøens stationsanlæg undersøges i øjeblikket nærmere,"" står der i en fodnote til denne sætning: "" Havvindmølleparkernes endelige layout og havvindmøllernes dimensioner vil først blive fastlagt senere i forbindelse med VVM af de konkrete projekter"".

Fra lokal side arbejdes der hårdt for at få opbakning til, at energiøens strøm kan føres direkte ind i det bornholmske elnet. Det vil øge forsyningssikkerheden og skabe mange nye forretningsmuligheder, blandt andet inden for produktion af brændstoffer til skibe gennem elektrolyse (power-to-x). Den langsigtede planlægning hos Bornholms Energi og Forsyning og Ewii, elnettets nye ejere, afhænger meget af, hvad Energinet og de øvrige myndigheder beslutter.

UDLANDSFORBINDELSER Havvindmølleparkerne forventes at blive udbudt i 2024/ 2025, og der sigtes efter, at energiøen begynder at levere strøm til både det danske og udenlandske net i 2030.

Fra tysk side har systemoperatøren 50Hertz forpligtet sig til at lave forundersøgelser, men det har stor betydning for projektet og tidshorisonten, hvilke aftaler der kan laves med Sverige og Polen, og hvad de forestående undersøgelser om kabelføringerne viser.

Den kommende miljøvurdering skal overordnet beskrive den forventede planlægning for kabelføring til udlandet. Miljøvurderingen vil også indeholde en vurdering af grænseoverskridende miljøpåvirkninger i andre lande.

Den politiske kreds bag aftalen har noteret sig, at energiøens færdiggørelse vil afhænge af muligheden for at afsætte strømmen fra havvindmølleparkerne.

"" I tilfælde af, at det optimale realiseringstidspunkt vurderes at være senere end 2030, vil det blive undersøgt, hvorvidt realiseringen af Energiø Bornholm i stedet kan gennemføres trinvist,"" skriver Energistyrelsen."
2021-11-15 00:00:00,Salget af Bornholms elnet splitter partier på kryds og tværs,Bornholms Tidende,"750 millioner kroner viste det bornholmske elnet sig at være værd for en køber. Blev det solgt for billigt, og skulle det overhovedet have været solgt? Røde og blå partier står hulter til bulter oven i hinanden, når de skal svare ja eller nej til de spørgsmål.

2.november 2020 blev en historisk dag for Bornholm. Her gav et flertal på 17 mod 6 medlemmer af kommunalbestyrelsen BEOF lov til at gå videre med at sælge det bornholmske elnet.

26. maj i år blev det så annonceret, at elnettet også havde fundet sin køber.

I fremtiden bliver det den jysk-fynske energikoncern Ewii, der for en pris på trekvart milliard kroner (750 millioner) skal drive elnettet på Bornholm.

Var det rigtigt eller forkert? Spørgsmålet delte bornholmerne allerede, da sagen var oppe. Sagen delte også politikerne, og den delte endda også Venstres kommunalgruppe.

Carsten Scheibye, Maike Fiil og Brian Kofoed (alle tre også medlemmer af BEOF's bestyrelse) stemte for at give grønt lys til salget. Gruppeformand Søren Schow og Else Merete Knoop (der ikke sidder i BEOF-bestyrelsen) stemte imod.


SALGET VAR NØDVENDIGT

I dag står de tre partier bag salget fortsat bag, hvad de gav lov til den aften for godt et år siden. Socialdemokratiet, Dansk Folkeparti og Kristendemokraterne står bag salget dengang som nu.

I deres svar på dagens rundspørge-spørgsmål "" Var det en korrekt beslutning at lade Bornholms Energi og Forsyning sælge det bornholmske elnet?"" bliver de tre partier nu suppleret af to, der ikke var med til at tage beslutningen.

De to andre ja-partier er Konservative og Alternativet.

For Socialdemokratiet begrunder borgmester Thomas Thors salgets rigtighed med, at BEOF nu kan se fremad og nu også vil have midler til at tage mere del i arbejdet med Bornholm som energi-ø.

"" BEOF har nu musklerne til at engagere sig i den grønne omstilling - og løfte opgaven med at håndtere dele af energi-ø projektet, som med de seneste udmeldinger ikke "" kun"" vil kunne producere 2 gigawatt, men 3 gigawatt på de udpegede felter syd for Bornholm"", lyder svaret fra Socialdemokratiet.

Dansk Folkeparti og Alternativet finder begge salget "" nødvendigt"". Det samme kan siges at ligge i svaret fra Kristendemokraterne, mens Konservative forholder sig til, at partiet finder tidspunktet for at sælge elnettet rigtigt.

"" Det var en nødvendig beslutning.

Der er så stor lovgivning på området, og der stilles store krav. Disse er nemmere for større selskaber"", svarer spidskandidat Linda Kofoed Persson for Dansk Folkeparti.

"" Det var den rigtige beslutning, fordi det var nødvendigt. Vi ønsker som udgangspunkt ikke salg af kritisk infrastruktur, men det var det rigtige at gøre"", lyder en del af svaret fra Caroline Meyer White, spidskandidat for Alternativet.

"" Ja, det var korrekt. De investeringer, som vil skulle foretages i det bornholmske elnet over de kommende ti år, ville vi ikke kunne løfte alene på Bornholm"", lyder Kristendemokraternes svar fra Bjarne Hartung Kirkegaard.

"" Det er svært at sige, men det tyder på, at det var det rette tidspunkt, når man kigger på udviklingen indenfor elforsyningen generelt"", svarer Jacob Trøst, spidskandidat for Konservative.

SELVBESTEMMELSE BLEV SOLGT Blandt modstanderne af at sælge elnettet vejer særligt to ting tungt: At Bornholm med salget har mistet indflydelsen over et stort stykke meget kritisk infrastruktur - og at BEOF fik lov at sælge noget af det kun meget lidt, som BEOF har lov at tjene penge på.

"" Der er blevet solgt ud af de fælles værdier, og det ser vi som en gradvis afvikling af selskabet, hvilket vil fjerne eller reducere den demokratiske kontrol af en meget væsentlig del af den kritiske infrastruktur"", lyder en del af Enhedslistens svar fra Morten Riis.

"" Den beslutning var vi ikke en del af, og vi har det dårligt med at sælge hvad der må anses for at være fælles, offentlig infrastruktur"", svarer Matilde Lissau på vegne af Radikale.

Og om den økonomiske del: "" Nej! Det virker fuldkommen tåbeligt at sælge det eneste, som man rent faktisk kan tjene penge på"", svarer Kirstine van Sabben for Bornholmerlisten.

"" Man solgte den del af virksomheden, som faktisk gav overskud - det er aldrig klogt. Samtidig bliver den lokale indflydelse på udviklingen af el-infrastrukturen næsten ikke-eksisterende. Det var entydigt en dårlig beslutning for Bornholm"", lyder SF's svar fra Leif Olsen.

Hos Venstre giver partiets interne uenighed om at sælge eller ej stadig ekko i svaret på dagens rundspørge-spørgsmål.

"" At sælge el-nettet var det forslag, som bestyrelsen for BEOF fandt var rigtigst ud fra ønsket om at konsolidere selskabet mest muligt"", lyder i sin helhed Venstres svar fra spidskandidat Søren Schow.


SÅDAN STEMTE DE

2. november 2020 gav et flertal i kommunalbestyrelsen BEOF's bestyrelse lov til at gå videre med planerne om at sælge El Net Øst A/ S, der driver det bornholmske elnet. For stemte 17: Socialdemokratiet, Dansk Folkeparti og Kristendemokraterne samt Carsten Scheibye (V), Maike Fiil (V) og Brian Kofoed (V).

Imod stemte 6: Enhedslisten, Bornholmerlisten og SF samt Søren Schow (V) og Else Merete Knoop (V).


Var det en korrekt beslutning at lade BEOF's bestyrelse sælge det bornholmske elnet?

SOCIALDEMOKRATIET Ja. BEOF har nu musklerne til at engagere sig i den grønne omstilling - og løfte opgaven med at håndtere dele af energi-ø projektet, som med de seneste udmeldinger ikke "" kun"" vil kunne producere 2 gigawatt, men 3 gigawatt på de udpegede felter syd for Bornholm.

RADIKALE VENSTRE Den beslutning var vi ikke en del af, og vi har det dårligt med at sælge hvad der må anses for at være fælles, offentlig infrastruktur. Tvangssituation på grund af tidligere fejldispositioner i BEOF? Nu må vi opmærksomt prøve at afværge unødige prisstigninger. Og når Bornholm snart bliver en vild energi-ø, må vi se, om "" vores"" elnet kan få glæde heraf.

KONSERVATIVE Det er svært at sige, men det tyder på, at det var det rette tidspunkt, når man kigger på udviklingen indenfor elforsyningen generelt: Større og større selskaber, der bliver mere effektive og bedre til at leve op til moderne krav. NYE BORGERLIGE Eneste positive argument for at sælge det bornholmske elnet er, at kommunen står og mangler penge og dermed får gjort noget ved gælden.

Det ville imidlertid have været langt bedre, at kontrollen med det bornholmske elnet var blevet på bornholmske hænder.

SOCIALISTISK FOLKEPARTI Nej. Man solgte den del af virksomheden, som faktisk gav overskud - det er aldrig klogt. Samtidig bliver den lokale indflydelse på udviklingen af el-infrastrukturen næsten ikke-eksisterende. Det var entydigt en dårlig beslutning for Bornholm.

VEGANERPARTIET Spørgsmålet er komplekst, og Veganerpartiet har ikke samlet nok information om sagen til at kunne komme med en velfunderet udtalelse om dette. KRISTENDEMOKRATERNE Ja, det var korrekt. De investeringer, som vil skulle foretages i det bornholmske elnet over de kommende ti år, ville vi ikke kunne løfte alene på Bornholm.

LAVERE SKATTER OG AFGIFTER Nej. Men der er så mange problemer med Bornholms energi, som man bør se på.

DANSK FOLKEPARTI Det var en nødvendig beslutning.

Der er så stor lovgivning på området, og der stilles store krav. Disse er nemmere for større selskaber.

VENSTRE At sælge el-nettet var det forslag, som bestyrelsen for BEOF fandt var rigtigst ud fra ønsket om at konsolidere selskabet mest muligt. BORNHOLMERLISTEN Nej! Det virker fuldkommen tåbeligt at sælge det eneste, som man rent faktisk kan tjene penge på.

ENHEDSLISTEN Salget har øget likviditeten i selskabet, men vi er stadig modstandere af det. Der er blevet solgt ud af de fælles værdier, og det ser vi som en gradvis afvikling af selskabet, hvilket vil fjerne eller reducere den demokratiske kontrol af en meget væsentlig del af den kritiske infrastruktur.

ALTERNATIVET Det var den rigtige beslutning, fordi det var nødvendigt. Vi ønsker som udgangspunkt ikke salg af kritisk infrastruktur, men det var det rigtige at gøre. Og vi kommer til at se positive effekter af det i fremtiden. BEOF skal sætte meget mere ind på kommunikationer over for borgerne om, hvad de gør og hvorfor."
2021-11-15 00:00:00,Bæredygtighed skal udvikles i fællesskab,Bornholms Tidende,"Begge medlemmer af det tværpolitiske netværk, De Grønne Frøer. Udviklingen af Bornholm som et bæredygtigt samfund og som et fyrtårn for grøn energi bør ske ved at anvende en innovationsmetode, der fra start af har borgerne som omdrejningspunkt. Fremgangsmåden er internationalt anerkendt og bygger på designmetoder beskrevet som "" human-centered design"" eller "" citizen-driven innovation"".

Bornholm er på en rejse mod bedre tider, hvor energiøen er lokomotiv til udvikling af et bæredygtige samfund. I den forbindelse er kommunen et meget vigtigt bindeled mellem de bornholmske lokalsamfund og de internationale konsortier, der står for etableringen af energiøens anlæg og aktiviteter. Kun i et konstruktivt samvirke mellem fællesskaber og konsortier vil rejsen ende lykkeligt for begge parter - en opgave den kommende kommunalbestyrelse derfor bør prioritere særdeles højt.


DEN NØDVENDIGE OMSTILLING

I en tid hvor vi mangler hænder på Bornholm, hvor udgifterne allerede synes lige høje nok i forhold til indtægterne, og hvor vi har udsatte grupper, der ikke får deres elementære behov imødekommet, kan det være svært at fange, hvorfor vi også skal prioritere et nyt felt, den grønne omstilling. Er det ikke lige elitært nok? Hvor er fodfæstet? De kloge er usikre på, hvad konsekvenserne af klimaforandringerne præcis bliver, og hvor store de bliver her lokalt. Men et er sikkert.

Globalt bliver de store. Og vi vil blive konfronteret med langt større flygtningestrømme, end vi ser i dag. I dag er tre ud af fire flygtninge på grund af klimaforandringerne.

Hertil er forsyningssikkerheden nedadgående på råstoffer, vi er blevet så vant til at have frit tilgængelige. Hvad er så svaret her lokalt? For os er det at vende situationen til vores fordel. Det her er en udvikling, der ruller for fulde gardiner verden over, og vil vi være med, er det nu vi melder os.

Kommunen kommer til at stå med en dobbeltrolle de kommende år i endnu mere udtalt grad end den allerede har gjort det tidligere.

På den nære front er der omstillingen lokalt, fællesskaberne der løfter, og derved styrker sig selv og hinanden. Det er i de lokale fællesskaber at glæden opstår over følelsen af, at være sammen og en del af løsningen! Frem for at være en del af problemet.

Der er et hav af mylder, initiativrigdom og ildsjælekraft i de bornholmske lokalsamfund.

Her er det meget vigtigt, at kommunen fremover kan være en medspiller, og støtte op aktivt, når lokal-rødder rækker ud.

Kommunens egne strategier for grøn energi og mobilitet skal ud og leve blandt os alle, her er den nære kontakt mellem borgere og kommune også afgørende.

Samtidig er kommunen en meget aktiv partner overfor store virksomheder, uddannelsesinstitutioner med flere, når man for eksempel skal i samarbejde og partnerskab omkring at være en energiø.

Disse to roller - en rolle der rækker ud til bornholmerne, og en der rækker ud til erhvervsaktører, skal kommunen rumme, og rumme at føre sammen! At blive en energiø er et eksempel på, at vi på Bornholm kan få store økonomiske fordele af den arbejdskraft, som vil komme hertil for at opføre og drive disse store anlæg.

Men de rigtigt store fordele ligger, hvis vi kan være en aktiv medspiller, og se, og udnytte mulighederne for at udvikle og tiltrække flere fastboende til øen i kraft af en pallette af udviklingsaktiviteter, der vil opstå.

Her ligger nøglen til at løfte Bornholm til et robust skatteindtægtsgrundlag og til flere ansatte både i kommune og den private sektor.

Men hele det store menageri lykkes kun, hvis kommunen kan bringe de to områder - bornholmerne og de store erhvervspartnere sammen, i en fælles forståelse for, hvordan vejen frem ser ud.

ENERGIØEN SOM DRIVKRAFT At se ind over hegnet til havneområdet hvor havvindmøllerne blev samlet og oplagret før de blev sejlet ud til Kriegers Flak, var næsten som at se ind i det forjættede land, hvor vindmøllerne fremstår som symbolske forudsætninger for vores fremtid, som i et eventyr. Østersøen skal være ramme for mange flere vindmøller, der skal levere vedvarende energi til Danmark, Sverige, Polen og Tyskland - og Bornholm skal være energiøen der samler strømmen fra de mange vindmøller og transformerer det til brugbar elektricitet og andre energikilder.

Rejsen kan begynde, for de økonomiske effekter af den grønne omstilling kommer ikke af sig selv. Fisken sprang ikke af sig selv op på middagsbordet, da der altså var fisk i Østersøen. Den skulle fanges af dygtige og arbejdsomme fiskere, fileteres af kvinder og mænd, der var hurtige på hænderne, og eksporteres af dygtige handelsfolk. Det samme gælder for møllerne og strømmen af energi og data - den skal indfanges og transformeres til økonomiske muligheder for det bornholmske samfund, strategier og planer skal udarbejdes, projekter skal udvikles, og dygtige frontløbere skal sendes ud og skaffe nøglerne til den grønne omstillings skattekiste.

Dagens frontløbere er vækstteams, der kommer med anbefalinger, særlige udvalg der kommer med strategier og planer og så ikke mindst, konsortier af interessenter, der skal hale strømmen af energi og data i land, og partnerskaber af myndigheder og virksomheder, der skal transformere den grønne omstilling til økonomisk udvikling og social velfærd.

Bornholms vækstteam, der består af den højeste ekspertise, har formuleret denne vision for Bornholm: "" Bornholm skal blive Østersøens fyrtårn for udnyttelse af grøn energi fra havvindmøller.

Gennem etablering af en af verdens første energiøer og en videreudvikling af test-og udviklingsmiljøet vil erhvervsfyrtårnet levere et markant bidrag til den grønne omstilling i Danmark såvel som i resten af Europa og have væsentlige erhvervspotentialer for Bornholm."" NATIONALT CENTER FOR GRØN ENERGI Kommunen samler interessenterne på Bornholm i partnerskaber. I øjeblikket står et sådant lokalt partnerskab for ansøgningen om ' Nationalt Center for Grøn Energi', som vil blive finansieret af EU-midler og etableret på Bornholm. Den første ansøgning sendes afsted i denne måned, og allerede til januar begynder vi at se studerende på Bornholm, som DTU sender herover på ophold, for at modtage undervisning lokalt.

Men det er kun den spæde start. Den overordnede vision for centret er "" Bornholm som knudepunkt for grøn energi, der i krydsfeltet mellem teknologi, innovation og erhvervsudvikling vil udbygge Danmarks grønne førerposition"".

Udover at få store transformatorer, som kan give billig, grøn varme ud i fjernvarmenettet, rummer ' Energiøen Bornholm' også muligheden for opførelsen af et oplevelsescenter, hvor alle aktører indenfor den grønne omstilling på Bornholm præsenterer deres aktiviteter i et interaktivt miljø, med bornholmere og gæster fra hele verden.

Sammen med strømledningerne følger også dataledninger, og vi kan forvente, at de store internationale datakoncerner vil lægge deres datacentre på Bornholm i en ' data-hub'.

Velkommen til for eksempel Ørsted og Amazon og de andre, som vi kender fra de mange eventyrlige fortællinger fra medierne.

Med de store mængder el vil Nationalt Center for Grøn Energi kunne indeholde et Power-to-X-anlæg, hvor færgedriften sikres grønne lokale brændsler, og vi bliver ' Østersøens tankstation' til bæredygtig skibstrafik -slut med luftforureningen fra skibene.

Det lokale erhvervsliv vil blive udviklet via aktiviteterne i ' Nationalt Center for Grøn Energi'. BCB og Campus er aktive partnere, og her ser man på, hvordan lokale virksomheder kan gøres klar til at løfte opgaver omkring energiøens etablering, samt hvordan det bornholmske erhvervsliv generelt kan udbygges som resultat af, at alles øjne vil vende sig imod os. Måske vi kan lykkes med at tiltrække en uddannelsesretning mere, der udbydes meget snart tre grønne uddannelser fra regeringen. Det vil styrke Campus, så vi opnår en mere robust størrelse på vores uddannelsesinstitutioner.

Selve opførelsen af energiøerne, og de mange aktiviteter, der vil følge i kølvandet, vil blive gennemført af en række aktører, der er gået sammen i et konsortium. Her er både repræsentanter fra lokale aktører, BRK, BEOF og Campus, men også større energiselskabermed flere.

De bornholmske borgere og lokalsamfundet vil blive inddraget i konsortiets arbejde med at realisere den grønne omstillings teknologiske og økonomiske potentialer, gennem høringer og andre tiltag til borgerinddragelse.

Disse tiltag har overvejende til formål at sikre mulighederne for at etablere konsortiets og partnerskabet anlæg og aktiviteter. Denne professionelle fremgangsmåde er i øvrigt den dominerende i forbindelse med udvikling af vores samfundssystemer - men den kan ikke stå alene.


BORGERNE SOM OMDREJNINGSPUNKT FOR OMSTILLINGEN

Problemerne med konsortier som lokomotiver for samfundsløsninger kommer blandt andet til udtryk, når de udviklede og planlagte løsninger skal realiseres. For ofte sker det, at planerne er nået meget langt inden borgerne inddrages. Det har gang på gang sat gode projekter i stå, fordi man underkender borgernes betydning.

For at undgå sådanne situationer foreslår vi, at man i udviklingen af Bornholm som et bæredygtigt samfund og etablering af Bornholm som et fyrtårn for grøn energi anvender en innovationsmetode, der har borgerne som omdrejningspunkt - fra starten af omstillingen, og ikke først når den obligatoriske høringsfase skal gennemføres lige før realisering. Fremgangsmåden er internationalt anerkendt og bygger på designmetoder beskrevet som "" human-centered design"" eller "" citizen-driven innovation"". Disse nørdede benævnelser siger ret præcist, hvad det drejer sig om, nemlig mennesker, borgerne, bornholmerne i centrum for udviklingen.

Kommunens udvalg for Klima og bæredygtighed har de seneste to år været et såkaldt § 17 stk. 4 udvalg, en udvalgsform hvor ' ikke folkevalgte' kan sidde med. Måden udvalget er gået til sine opgaver, har i høj grad involveret bornholmerne, både i kraft af to borgerrepræsentanter, men også ved at afholde en masse inddragende aktiviteter tidligt i processerne. Det er helt tydeligt, at resultaterne er løftet af denne tilgang til arbejdet.

Et samlet udvalg har sendt anbefalingen til kommunalbestyrelsen, at når kommunen skal arbejde med strategiske processer, som dem energiøerne vil medføre, er det en god organiseringsform med et bredt sammensat udvalg. Det er dog også meget vigtigt, at strategiske beslutninger forankres godt i de faste politiske udvalg, som skal føre arbejdet ud i livet.

Den kommende kommunalbestyrelse skal organisere sig, i politiske udvalg og i forvaltningen, så man kan være så adræt en medspiller som muligt, for bornholmerne og de store aktører i forening."
2021-11-20 00:00:00,Begejstret borgmester: Et Nationalt Center for Grøn Energi kan ligge i Elværket,Bornholms Tidende,"Med Danmarks Tekniske Universitet og Energinet som potentielle partnere går regionskommunen og en stribe bornholmske aktører efter at skabe et ambitiøst forskningscenter, der bringer studerende, forskere og erhvervsfolk til Bornholm.

B ornholm som hjemsted for Nationalt Center for Grøn Energi.

Det er den vision, som et konsortium af bornholmske og nationale aktører arbejder for at realisere. Planerne er fremskredne, fortæller borgmester Thomas Thors (S).

- Det er en kæmpe chance for Bornholm, at man kan få lavet det her center, hvor fremtrædende erhverv vil gå ind som partnere, og nu har vi tilkendegivelser fra to store partnere, DTU og Energinet, siger han til Tidende.

I onsdags afsatte økonomi-, erhvervs-og planudvalget to millioner kroner til projektet.

Samlet set vurderer regionskommunen, at Nationalt Center for Grøn Energi økonomisk set er et projekt til cirka 50 millioner kroner, og i næste uge skal der sendes en ansøgning til Erhvervsstyrelsen, der administrerer en større EU-pulje, der støtter projekter, som lokalt forankrede konsortier står bag.

- Vi skal have et fyrtårn, der hedder "" Bornholm som energiø"", og det at være bunkerhub for bæredygtigt brændstof og at vi skal udnytte muligheden for at være testø.

Det er i den sammenhæng, at vi skal se etableringen af et Nationalt Center for Grøn Energi, siger Thomas Thors.


BASE FOR STUDERENDE

Danmarks Tekniske Universitet har i en årrække samarbejdet tæt med Beof, og det er de samme nøglepersoner på universitetet, der i lyset af de nye muligheder, som åbner sig med energiøen, bakker op om et nationalt center.

- Det indebærer, at der kommer ledende forskere og studerende fra DTU herover, og vi får repræsentanter fra erhvervslivet herover som interessenter.

- Sammen med resten af energiøen er det fantastisk at forestille sig, at så mange ser kommercielle muligheder på Bornholm, siger Thomas Thors.

Til centret er planen at knytte et kollegium for studerende fra DTU - et såkaldt residential college.

- DTU vil aktivt sørge for at sende studerende herover i et semester for at videreuddanne dem på det her område og samtidig yde bidrag til det bornholmske erhvervsliv omkring den nyeste udvikling inden for bæredygtig, grøn energi, forklarer Thomas Thors.

- Bornholm er mikrodanmark og mikroeuropa.

Man kan afprøve og måle forskellige teknologier her på øen, før man blæser dem på dansk eller europæisk skala. Det er i helt tråd med, hvad vi gerne vil med at få kvalificeret arbejdskraft herover.

Energinets bestyrelsesformand, socialdemokraten Mogens Lykketoft, har udtrykt støtte til forslaget, fordi Bornholm står til at kunne blive det første virkelige eksperimentarium for energiø-projekter. At Energinet ser sig som partnere i et nationalt center, er Thomas Thors meget tilfreds med.

- Nu har Energinets formand Mogens Lykketoft også sagt, at det lyder så spændende og interessant, at de gerne vil være med i det. Det begynder at rulle, siger Thomas Thors.


ELVÆRKET

Drømmeplaceringen for det fysiske samlingspunkt i et nationalt center er Elværket i Rønne, fortæller borgmesteren. De fredede bygninger ejes af Bornholms Regionskommune.

"" Rønne Elværk er blandt andet udset til funktionen i kraft af stedets energihistorie, bygningens arkitektur samt placering tæt på bymiljøet i Rønne centrum,"" skriver kommunens administration om mulighederne på Elværket.

Det vil som en del af udviklingsarbejdet i arbejdspakken blive undersøgt, hvordan Rønne Elværk kan bruges og restaureres til formålet.

"" På grund af bygningens fredning samt den korte projektperiode er det hensigten at udvikle planerne for Elværket inden for nærværende ansøgning, og først tage selve elværket i brug tidligst i 2024. I perioden frem til at Elværket står klart, vil det blive nødvendigt at leje passende lokaler på Bornholm til formålet,"" skriver administrationen om sagen.


KONSORTIET

Bag Nationalt Center for Grøn Energi står et konsortium, som regionskommunen indtil videre står i spidsen for. Det er planen, at der næste år skal etableres et selvstændigt selskab.

Deltagersammensætningen i konsortiet er fortsat under forhandling, men følgende institutioner og virksomheder har arbejdet aktivt med at udarbejde ansøgningen, der skal sendes til Erhvervsstyrelsen i næste uge: ? Bornholms Regionskommune ? Business Center Bornholm ? Bornholms Energi og Forsyning ? Rønne Havn ? Danmarks Tekniske universitet ? Center for Regional-og Turismeforskning ? Campus Bornholm ? Bornholms Landbrug og Fødevarer ? Erhvervsklyngerne herunder MARLOG ? Erhvervshus Hovedstaden ? Destination Bornholm Kilde: Bornholms Regionskommune.

    Drømmeplaceringen for det fysiske samlingspunkt i et nationalt center er Elværket i Rønne, fortæller borgmesteren. De fredede bygninger ejes af Bornholms Regionskommune"
2021-11-22 00:00:00,Godt gået Thors,Bornholms Tidende,"Det er helt rigtigt set af Thomas Thors, at lige nu er et godt tidspunkt at gå på.

Winni blev siddende efter forrige valg og løb før tid uden at have arvefølgen på plads. Det har givet høj søgang i hendes kølvand, hvor Thomas Thors har kæmpet for at holde den socialdemokratiske fane over bølgerne.

Det er helt rigtigt set, at lige nu efter det katastrofale valgresultat er et godt tidspunkt at forlade rorpinden og give plads til, at nye officerer kan komme til og nå at opbygge mulighed for socialdemokratisk succes ved næste valg.

Det lykkedes ikke for Thors at få vælgernes gunst i 2021.

Det er nemt at pege fingre af Venstre og Socialdemokratiets upopulære budgetaftale. Den har vælgerne ikke forstået, og oppositionen har været dygtige til at kritisere og pege fingre af rådshusbyggeri og de hårde forhold for de svage børn. Det lykkedes hverken Thors eller Schow at forklare deres budgetaftale for vælgerne, selv om de undervejs forsøgte at rette den lidt til.

Thors har aldrig anerkendt den opstilling, som oppositionen kom med: At lave anlægsbyggeri til kommunens administration er for ham ikke det samme som at nedprioritere kommunens drift til bedre forhold for udsatte børn.

Han haft meget svært ved at kommunikere sin vision for Borholm, selv om specielt børn har ligget ham meget på sinde.

På vejen ud af kommunalbestyrelsen skal Thomas Thors hyldes for den visionære indsats, som han har lagt i Bornholm og især i Rønne Havn. Den erfarne politiker og læge har om nogen en stor del af æren for vores bedste bud på Bornholms fremtidige lykke og velstand: Rønne Havn.

Thomas Thors har selv gennemgået en topbestyrelsesuddannelse og været med til at professionalisere hele bestyrelsen for Rønne Havn. Den proces har skabt det off shore-erhvervseventyr, vi ser lige nu med udskibningen af vindmøller og et muligt erhvervseventyr med offshore-service, energiø og senere grønt brændstof til skibstrafikken.

Thors har haft hele tre borgmesterposter på Bornholm: Først for Rønne i 1998, derefter for den nyfødte regionskommune i 2003 og senest igen for hele regionskommunen i 2021, som en hurtig løsning for Winnis karriere-skift.

Den indsats skylder vi ham stor tak for.

På vejen ud af kommunalbestyrelsen skal Thomas Thors hyldes for den visionære indsats, som han har lagt i Bornholm og især i Rønne Havn."
2021-11-25 00:00:00,Energiø uden forbindelse til Bornholm,Bornholms Tidende,"Der er stadig grønt håb uden forbindelse til den nye store energiø. Men det er vigtigt, at politikerne kæmper for en forbindelse.

Det er fantastisk, at den store energiø syd for Bornholm, der skal sprede økonomisk vækst og grøn udvikling for os og resten af verden, tog endnu et skridt i den rigtige retning onsdag.

Her blev Energinet enige med det tyske firma 50 Hz og det belgiske selskab Elia om en samarbejdsaftale, der gør det muligt at forbinde de to planlagte energiøer i Østersøen og Nordsøen med henholdsvis Tyskland og Belgien.

Sådanne forbindelser er altafgørende for, at det giver mening at bygge de gigantiske vindmølleparker. Hvis strømmen ikke kan komme ud til kunderne, så giver det ingen mening at producere den.

Men det er bekymrende, at forbindelsen til det bornholmske el-net ikke er nævnt i de nye aftaler. Bornholm skal smede, mens jernet er varmt, og få koblet sit eget elnet med vindmøller på den kommende energimotorvej mod Tyskland. Så kan vi både købe og sælge el på endnu bedre vilkår. En sådan sammenkobling vil gøre, at det nuværende søkabel til Sverige ikke bliver flaskehals for vindmølle-og solcelle-strøm fra Bornholm.

Ifølge borgmester Thomas Thors er det økonomi, der står i vejen for at forbinde ledningerne. Her ligger en politisk udfordring for både den gamle og den nye kommunalbestyrelse.

Den skal løftes for at hjælpe vores grønne håb.

Heldigvis er forbindelsen mellem de to el-net ikke afgørende for vores grønne vækst-eventyr, selvom det kan blive mindre uden. Den store energiø, der onsdag rykkede et skridt nærmere Bornholm, vil stadig kunne kræve masser af off-shore aktivitet i Rønne Havn, ligesom de vilde mængder af havvindmølleenergi stadig tegner til at runde Bornholm i et gigantisk transformatoranlæg på 90 hektar eller store fodboldbaner. Det giver mulighed for at omdanne strømmen til brændstof for skibe og fly -det såkaldte power to x -som kan skabe vores økonomiske fremtid.

Onsdag var en glædens dag for den plan.

Bornholm skal smede, mens jernet er varmt, og få koblet sit eget elnet med vindmøller på den kommende energimotorvej mod Tyskland."
2021-11-27 00:00:00,"Bornholmsk delegation: Overskriften er den positivisme, der er omkring energiøerne",Bornholms Tidende,"Et af temaerne på stor branchemesse for vindenergi er, hvordan produktion af vindmølledele og andre komponenter til offshore-sektoren kan fremstilles mere bæredygtigt og lokalt.

Nøglepersoner fra den europæiske vindenergibranche har i denne uge været samlet i Bella Center i København til eventet Windeurope Electric City.

En bornholmsk delegation med repræsentanter fra blandt andet Rønne Havn, BHS Logistics og Offshore Center Bornholm (OCB) deltog, og de rejste hjem med visheden om, at de seneste par års hastige udvikling for alvor har indbragt Bornholm og Østersøen en placering på branchens landkort.

- Det er bare fedt, når man går rundt med skilte på maven, hvor der står Bornholm.

Man møder nogle mennesker, som allerede ved noget om dig. Det giver noget komfort i forhold til alt det arbejde, vi har lagt igennem mange år, fortæller Lone Reppien Thomsen, der har titel af business & innovation developer hos OCB.

Det bornholmske omdømme bliver også hjulpet på vej af, hvordan det gik med udskibningen af de 72 møller fra Rønne Havn til Kriegers Flak tidligere på året.

- Den succes, som Siemens Gamesa har haft på Bornholm, er der virkelig bidt mærke i. Vores virksomheder har løst alle opgaver, som var mulige for os, til UG, siger Lone Reppien Thomsen til Tidende.

Det danske energiø-projekt vækker international opsigt, og de tre dage i Bella Center har kun forøget den bornholmske optimisme blandt deltagerne.

- Overskriften er helt klart den positivisme, der er omkring energiøerne. Det er tydeligt, at industrien arbejder for det, siger Lone Reppien Thomsen.

Et af temaerne på den store branchemesse er, hvordan produktion af vindmølledele og andre komponenter til offshore-sektoren kan fremstilles mere bæredygtigt og lokalt.

At der er en vilje til at lægge produktion i nærområderne frem for Fjernøsten kan også rumme muligheder for Bornholm, mener Lone Reppien Thomsen.

- Man taler rigtig meget om innovation, og jeg kigger meget efter, hvordan vores bornholmske virksomheder kan komme i spil, siger hun.

Hun kan også berette om stor politisk vilje for at gennemføre store havvindmølleinvesteringer inden for en kort tidshorisont.

Samme opfattelse har Offshore Center Bornholms bestyrelsesformand Jens Hjul-Nielsen, der var med i den bornholmske delegation.

- Jeg lyttede med på særligt to interessante sessioner. Et om energiøerne med både danske, tyske, polske og engelske paneldeltagere samt deltagere fra flere af de store firmaer i branchen, og jeg må virkelig sige, at Bornholm som energiø og de internationale muligheder i energiøer generelt er indsatsområder, der bliver arbejdet særdeles hårdt for at skulle lykkes. Og som én deltager udtrykte det; målet er at omdanne vind til velfærd, siger bestyrelsesformanden.

Efter en paneldebat hilste Jens Hjul-Nielsen på Stefan Kapferer, der er direktør for 50hertz, den tyske pendant til danske Energinet, der har ansvaret for kabelforbindelser.

- Han talte engageret om Bornholm som energiø og nævnte blandt andet, at han så de 2 GW som en begyndelse, fortæller Jens Hjul-Nielsen.

- Han så virkelig nogle potentialer, tilføjer Lone Reppien Thomsen om 50hertz-direktørens udmeldinger, som hun ser som et udtryk for tyskernes dedikation til udrulning af havvind-projekter i det bornholmske nærområde.

50hertz og Energinet underskrev under Electric City en samarbejdsaftale, der lægger endnu et lag på fundamentet, der vil gøre det muligt at realisere det enorme anlægsprojekt syd for Bornholm med store transformatoranlæg på land. At aftalen ikke rummer noget nyt om en sammenkobling med det bornholmske elnet er helt naturligt, fortæller Lone Reppien Thomsen, da koblingen til det bornholmske elnet er et rent nationalt anliggende.

- Det er to vidt forskellige diskussioner, understreger hun.

    Nøglepersoner fra energibranchen har i ugens løb været samlet i København. Til stede var også en bornholmsk delegation, der rejste hjem med optimisme efter at have snakket med blandt andre direktøren for tyske 50Hertz, der her ses under en paneldebat om kabelforbindelser fra havvindmølleparker på tværs af landene. Foto: Lone Reppien Thomsen, OCB"
2021-12-01 00:00:00,Energiøen blev en tand mere konkret,Bornholms Tidende,"Spørgelystne bornholmere fik svar på nogle spørgsmål - men bestemt ikke alle - på det første borgermøde om energiøen. Det blev slået fast, at power-to-x-drømmene afhænger af private kræfter, og at der findes bornholmere, som er bekymrede for, at møllerne kommer til at stå for tæt på land.

Bornholmerne fik mandag chancen for at stille spørgsmål til de statslige energimyndigheder, der arbejder med at realisere den politiske vedtagne plan om at opføre en kæmpemæssig havvindmøllepark syd for kysten og et stationsanlæg syd for Aakirkeby. Herfra skal møllestrømmen omformes til jævnstrøm og transformeres til højspænding, inden det sendes ud i verden - til Sjælland og formentlig Tyskland.

Eftermiddagens borgermøde, som ikke bliver det sidste i rækken, finder sted, mens den første høringsfase forud for miljøvurderingen er i gang.

- Høringen er på et helt overordnet idéplan. Jeg tror ikke, at jeg i dag har lige så mange svar med, som I måske kunne tænke jer. Men vi synes, det er vigtigt at stille os op på et tidligt stadium, siger Energistyrelsens Mads Krogh, der er kontorchef for Center for Energiøer.

Inden han tager imod spørgsmål fra salen på Green Solution House i Rønne, holder han et oplæg, hvor han kommer ind på energiøens dimensioner og tidsplanen. To millioner husstande kan forsynes strøm fra havvindmølleparken, der skal ligge i to separate felter syd og sydvest for Bornholm.

- Udfordringen er, at hvis man gerne vil bygge havvind, vil man typisk bygge det i meget stor skala, at der bliver produceret meget mere, end man kan bruge lokalt.

- Med ret stor sikkerhed kan vi sige, at Bornholm bliver sat i drift før Energiø Nordsøen, og derfor bliver det også verdens første energiø.

Energiøen på Bornholm skal levere strøm fra 2030, har politikerne besluttet. Energistyrelsen forventer, at en park på to gigawatt, der ifølge antagelserne i en forscreening lavet af Cowi sidste år vil kræve 134 møller, til den tid vil stå klar.

- Det er det, planen siger, og det tror vi bestemt er muligt, siger Mads Krogh.

EIFFELTÅRNET De nærmeste møller ventes at komme til at stå 15-20 kilometer fra kysten, og denne afstand bliver taget op af flere spørgere.

Henrik Espersen er en af de første, der tager ordet. Ligesom alle andre tilhørere, der griber mikrofonen, er han grundlæggende positivt stillet over for projektet og dets muligheder.

- Vi skal ikke begå fejl, siger erhvervsmanden, inden han lufter sine bekymringer.

- Hører vi lidt på vestjyderne, har de været igennem den samme debat for tre år siden.

Da sagde Søren Gade (V), at de møller skal ud at stå, hvor man ikke kan se dem. Vi kan i dag her på Bornholm se møllerne, der står nede på tysk område - både om dagen og om natten. De står 45 kilometer fra Rønne, og ingen tænker rigtigt på dem, fordi de står så langt væk. Men de er kun halvt så høje, som de møller, vi taler om i dag. Med 300 meter op til møllespidsen bliver de lige så høje som Eiffeltårnet. Og hvis vi skal helt ind på 15 kilometer, bliver det et helt andet synsindtryk, siger Henrik Espersen.

Energistyrelsens repræsentant anerkender, at møllerne vil blive synlige, men da der ikke indgår nogen billedeksempler i illustrationen, kan man ikke få et indtryk af, hvordan møllerne vil tage sig ud fra sydkysten.

- Selvfølgelig vil man formentlig kunne se de møller i et eller andet omfang. Hvordan man kan se dem i klart vejr og regnvejr, ved vi ikke endnu. Visualiseringen ligger lidt senere i processen, siger Mads Krogh.

Michael Trolle, der er formand for Kanondalens Støtteforening, og som tidligere har været kritisk over den igangværende havneudvidelse i Rønne, vil gerne vide, hvorfor Energistyrelsen ikke satser på flydende vindmøller, der kan placeres længere væk fra land.

- Udviklingen i de flydende havvindmøller er slet ikke lige så moden, som dem står på bunden. Dem del af havvindmølleproduktionen er fuldt industrialiseret, og der er de flydende vindmøller ikke i dag. Men det kan være, at den teknologi er mere moden om X år, og at man ser nogle andre muligheder der. Det har vi ikke tid til at vente på, forklarer Mads Krogh.

Indtil for en måned siden var det hensigten, at møllerne skulle placeres mindst 20 kilometer for land, men for at være sikker på at kunne finde tilstrækkeligt meget plads og eventuelt udvide kapaciteten til tre gigawatt, besluttede regeringen at rykke arealet, der for tiden forundersøges af Energinet, fem kilometer nærmere kysten.

PTX PÅ PRIVAT INITIATIV Kablerne skal føres i land et sted mellem Arnager og Raghammer Odde. På Energistyrelsens kort er ilandføringsstedet markeret med en blå streg, og bag striben er markeret et grønt område, hvor det store landanlæg skal opføres.

Lars-Ole Hjorth-Larsen, formanden for Bornholms Landbrug og Fødevarer, er en af de lodsejere, der måske skal lægge jord til kabelarbejdet.

- En del af den jord, jeg ejer, ligger i den blå stribe. Det kan selvfølgelig blive en god pensionsordning, hvis jeg kan sælge den samme pris som sommerhusområder, konstaterer han, inden han stiller sit spørgsmål.

Han vil gerne vide, hvorfor myndighederne ikke fortæller mere om sandsynligheden for, at Bornholm kan blive et sted, hvor fremtidens alternative brændstoffer til landbrugsmaskiner, skibe og andre formål kan produceres på et lokalt power-to-xanlæg.

- Hvornår kommer I ind på flere muligheder?, spørger landbrugsformanden.

Der er en god grund til, at Energistyrelsens paneldeltager i sin præsentation ikke har sagt meget om et potentielt bornholmsk brinteventyr.

- Energiøen giver mulighed for, at andre aktører kan etablere power-to-x (PtX). Det er private aktører, som skal tage initiativ til det. Staten kan kun fastsætte rammevilkårene.

Det, der er politisk besluttet, er havvind.

PtX skal kort fortalt være et privat initiativ, fortæller Mads Krogh.

Esben Ørberg fra Bornholmske Borgerforeningers Samvirke er ikke helt tilfreds med svaret - Du må kunne sige, hvad vi kunne forvente af udviklingsmuligheder, siger Ørberg til Energistyrelsens kontorchef.

- Når jeg ikke er mere konkret, er det også fordi, jeg ikke vil give en statsgaranti for antallet af arbejdspladser, siger Mads Krogh.

SKAL GRIBES LOKALT Han minder salen om, at der er tale om et milliardprojekt, og fremhæver, at samtlige eksisterende danske havvindmølleparker til sammen har en kapacitet installeret 2,3 gigawatt. Energiø Bornholm vil få en kapacitet på to gigawatt, måske tre gigawatt, hvis politikerne vælger at skrue op for ambitionerne.

- Når det sker sydvest for Bornholm, er der nogle virkelig store muligheder, men de skal gribes lokalt, understreger Energistyrelsens kontorchef, inden han bemærker: - Dér hvor vi som styrelse kan hjælpe med råd og dåd, gør vi det selvfølgelig, siger Mads Krogh.

Aksel Sonne, der har indvendinger imod møllernes og landanlæggets størrelse og indvirkning på landskabet, havde håbet på at få mere information om statens ambitioner for produktion af brint og brændstoffer via elektrolyse.

- Jeg troede, at det landanlæg var et, der kunne lave strømmen om, så vi kunne bruge energien, når det ikke blæser, siger han.

Mads Krogh gentager, at investeringer i PtX-anlæg på Bornholm er afhængige af private virksomheder. Et stort elektrolyseanlæg til PtX behøver ikke blive placeret i tilknytning til transformatorstationen, uddyber han. Et anlæg ligge flere steder på Bornholm, hvor der kan skaffes nem adgang til strømmen fra havvindmølleparkerne.

HVAD MED POLEN OG SVERIGE? Undervejs understreger deltagerne fra Energinet og Energistyrelsen, at projektets tidsplan vil afhænge af, om Tyskland ender med at ville investere i en kabelforbindelse til Bornholm. I sidste uge blev der indgået en samarbejdsaftale mellem systemoperatøren Energinet og den tyske modpart, 50Hertz. Ender det ikke med en forpligtende aftale, er det muligt, at energiøen ikke opføres i fuld størrelse, da Danmark ikke kan aftage to gigawatt.

- Hvis vi ikke får en udlandsforbindelse klar i 2030, skal politikerne tage stilling til, om man vil opføre havvindmølleparkerne trinvist. Den beslutning kommer i løbet af 2022, som det ser ud nu, siger Mads Krogh.

Da energiøen først kom på tale i 2019, blev Polen og Sverige også nævnt som aftagere af strømmen, og dette aspekt spørger Helene Rask Grøn ind til.

- Hvorfor er Sverige og Polen ikke tegnet ind, når de ligger meget tættere på end Sjælland? - De er ikke pt. interesseret, svarer Energinets paneldeltager, vicedirektør Marian Kaagh.

Hun koncentrerede sig i sit oplæg om landanlægget og kabelarbejdet på land og sluttede af med at opfordre de tilstedeværende til at indsende høringssvar og kontakte Energinet, hvis de har spørgsmål til arbejdet.

- Ring gerne én gang for meget end én gang for lidt, sagde Marian Kaagh.

Høringsperioden løber indtil 13. december, Efter høringen vil Energistyrelsen blandt andet på baggrund af høringssvarene beslutte, hvilke emner og miljøpåvirkninger der skal belyses i miljøvurderingen af Energiø Bornholm.

- Når jeg ikke er mere konkret, er det også fordi, jeg ikke vil give en statsgaranti for antallet af arbejdspladser Mads Krogh kontorchef, Energistyrelsen .


FORELØBIG TIDSPLAN

2021-24: Forundersøgelser og miljøvurdering af planen: Miljøvurderingen af den samlede plan for Energiø Bornholm er påbegyndt i efteråret 2021.

Energinet udfører forundersøgelser frem til 2024.

2022-24: Plangrundlag og VVM af projekter på land: Energinet gennemfører en miljøkonsekvensvurdering af projektet på land, både Sjælland og Bornholm, fra 2022-24.

2024-26: Udbudsproces: Hvem der skal opstille havvinden, skal afklares gennem et eller flere udbud.

2026-28: VVM af havvindmølleparkerne: Vinderen af udbuddet gennemfører en miljøkonsekvensvurdering af projektet på havet fra 2026-28. Heri vil der indgå oplysninger om mølletype og højde samt placering.

2028-30: Etableringstilladelse og opsætning Energistyrelsen forventer at meddele etableringstilladelse i 2028. Den giver vinderen ret til at påbegynde anlægsarbejdet.

    Thomas Thors bød de fremmødte velkommen til borgermødet. I panelet sad (fra venstre mod højre) direktør Claus M. Andersen fra Bornholms Energi og Forsyning, Søren Møller Christensen fra Udvikling og Plan i regionskommunen, vicedirektør Marian Kaagh fra Energinet og kontorchef Mads Krogh fra Energistyrelsens kontor for energiøer.
    Energiø Bornholm består af to separate havvindmølleparker, et landanlæg på Sydbornholm og nye eksportkabelforbindelser til Sjælland og Tyskland. Strømmen skal føres i land på kyststrækningen markeret med blåt, hvor det kan komme på tale at opføre en kystnær koblingsstation. Det store landanlæg skal ligge et sted i den grønne zone."
2021-12-01 00:00:00,Firkantede byggeklodser vil rage 25 meter op i landskabet,Bornholms Tidende,"Landanlægget, der skal bygges syd for Aakirkeby, var genstand for mange af de spørgsmål, som deltagerne fra Energistyrelsen og Energinet måtte besvare på borgermødet.

25 meter i højden og et grundplan på 103 x 60 meter.

Det er målene på den type bygninger, bornholmerne kan forvente for landanlægget syd for Aakirkeby.

Energinet bebudede på mandagens borgermøde, at et areal på mellem 30 og 50 hektar skal indhegnes. Ud over en klynge bygninger, hvor strømmen omformes til jævnstrøm, skal det indhegnede område huse åbne højspændingsanlæg. I planarbejdet sigtes der efter at afsætte et område på 90 hektar (0,9 kvadratkilometer), og uden for hegnet vil man Netop i sin præsentation fremviser Energinets vicedirektør, Marian Kaagh, flere eksempler på, hvordan et stationsanlæg til en havvindmøllepark på to gigawatt kan komme til at se ud.

- Nu kommer det; hvordan ser eksisterende anlæg ud? siger hun, da hun nåede til tidspunktet i præsentationen med relevante sammenligninger.

På skærmen toner fotografier af Endrup-anlægget i Vestjylland frem. Her har Energinet etableret en jævnstrømsforbindelse til Holland. "" Anlægget på Bornholm vil blive flere gange større,"" står der på skærmen.

- Er det standarden for æstetik, bemærker en tilhører spontant om de firkantede bygninger og de åbne højspændingsspoler og master.

I slideshowet indgår også billeder fra Energinets eksisterende anlæg i Jylland.

- Anlægget i sin helhed fylder lige omkring 20 hektar, og der er 15.000 kvadratmeter under tag. Det anlæg, der skal etableres på Bornholm, vil blive lidt større, fortæller Marian Kaagh om Viking Link-stationen, der ligger nær Vejen.

Viking Link er udsmykket af facader med vikingemotiver, og området omkring anlægget har Energinet sørget for at beplante med lokal vegetation for at skjule bygningen lidt. Marian Kaagh fortæller, at Energinet er begyndt at arbejde med ikke at skjule stationsanlæggene fuldstændig bag en mur af træer, da der gerne må være et indkig til de store bygninger. Andre virkemidler bliver brugt til at udsmykke eller tilsløre de store anlæg. Viking Link pyntes eksempelvis med vikingemotiver, og Energinet har et andet sted aftegnet et skovbryn på facaden af en hal, der står nær et skovområde.

I præsentationen er der to bud på, hvordan et anlæg til en havvindmøllepark på to gigawatt kan komme til at se ud - en stor og en lille version. De firkantede bygninger er placeret i et vestjysk landskab, da bornholmske visualiseringer endnu ikke er blevet udarbejdet. Et par af tilhørerne kommenterer de firkantede klodser, der vil rage godt op i landskabet. Netop denne geometriske form er valgt, fordi den kræver mindst plads, forklarer chefprojektleder Poul-Jacob Vilhelmsen.

- Den mindste bygning er firkantet. Alle andre former - runde eller ovale konstruktioner - ville få bygningen til at virke større, forklarer han.

Størrelsen hænger sammen med, at de avancerede maskiner inde i hallen af sikkerhedsgrunde har brug seks meter luft til alle sider.

En af spørgerne er ingeniør Lasse Steen Jepsen, som han finder anledning til at nævne, at han i sit professionelle virke "" har haft fingrene i samtlige kraftværker på Østsjælland og Nordsjælland"".

- Det ser jo fint og kubisk ud, siger han om bygningerne og vender blikket mod højspændingskomponenterne, der står under åben himmel.

- Ovre på den anden side har man selve transformerdelen, hvor masterne står. Det ser altid ud af h til. Der må kunne gøres en indsats for at få dem spærret inde på en eller anden måde, siger Lasse Steen Jepsen.

Det er muligt at pakke højspændingskomponenter ind i bygninger ved anvendelse af gas, forklarer Poul-Jacob Vilhelmsen.

Det kræver en ganske potent SF6-gas, der har et klimaaftryk, der er er 22.000 gange større end CO2, hvorfor det er altafgørende at undgå udslip. Til højspændingsniveauet, som strømmen fra havvindmøllerne skal skrues op til på Energiø Bornholm, er gasløsningen ikke mulig endnu.

- Teknologien er ikke i dag til stede til at lave det på 400.000 volt niveau, siger chefprojektlederen, der flere gange supplerede panelet med tekniske svar.

Det kommer frem undervejs, at stationsanlægget ikke på daglig basis vil være bemandet, og at det ikke vil være oplyst om natten. Energinet vil komme til at overholde de vejledende støjgrænser og tilsvarende stationsanlæg har ikke Til kablerne skal der i anlægsfasen bruges et arbejdsbælte på 30-40 meter. Enkelte steder på strækningen, fra kablerne føres i land til den store omformerstation, kan arbejdsbredden blive op til 100 meter.

- Det er især i første offentlighedsfase i foråret 2022, at vi begynder at gå i detaljer.

Vores miljøfolk har allerede været her og sonderet forholdene, siger Marian Kaagh.

Allerede i 2022 bliver bornholmerne langt klogere på, hvor landanlægget præcist skal ligge, og regionskommunen vil blive involveret i arbejdet med at lave et tillæg til kommuneplanen og en ny lokalplan. Energinets vicedirektør lover at lytte til lokalbefolkningen og naboerne til landanlægget og kabelforbindelserne.

- Jeg anerkender, at det er et stort anlæg, og jeg anser det for at være en vigtig opgave, at vi i fællesskab kan finde en god løsning med jer, siger Marian Kaagh.

    Som afslutning på borgermødet kunne deltagerne snakke mere uformelt med de tilrejsende embedsfolk og lokale aktører. Chefprojektleder Poul-Jacob Vilhelmsen (med siden til) kunne fortælle, at han har svært ved at forestille sig, at det store landanlæg vil få lov til at blive bygget syd for Søndre Landevej. Foto: Jakob Nørmark
    Energinet præsenterede to versioner af et landanlæg til havvindmølleparker på to gigawatt. De største bygninger bliver cirka 25 meter høje, og der vil blive behov for at indhegne et areal på mellem 30 og 50 hektar. Landskabet på illustrationen er ikke bornholmsk, men i foråret 2022 ventes Energinet at have indsnævret placeringen for transformator-og omformningsstationen, så der kan laves mere præcise visualiseringer."
2021-12-06 00:00:00,Finanslov rykker energiøen tættere på,Bornholms Tidende,"I forbindelse med finanslovsforhandlingerne, er et flertal af partier i Folketinget blevet enige om at undersøge, om etableringen af havvindmølleparker ved Bornholm kan fremrykkes.

Den meget omtalte energiø med havvindmøller ud for Bornholm kan komme tidligere end hidtil planlagt.

Det står klart efter, at regeringen, Enhedslisten, SF, Det Radikale Venstre, Alternativet og Kristendemokraterne på Christiansborg lørdag blev enige om en delaftale om finansloven for 2022.

Borgmester Thomas Thors (S) mener, at finanslovsaftalen gør det tindrende klart, at de storstilede energiø-planer nu bliver en realitet - endda måske før end ventet.

- For mig at se er der ingen som helst tvivl om, at det her bliver til noget, hvilket finanslovsaftalen cementerer. Regeringen og Folketinget har sat sig som mål, at 70 procent af Danmarks CO2-udslip skal reduceres inden 2030, og man ser det som nødvendigt, at energiøen ud for Bornholm bliver en realitet.

- Det synes nu at være en realistisk mulighed, at etableringen af parkerne kommer i gang -vil jeg skønne -indenfor de næste 4-5 år, siger Thomas Thors.


SKAL PRODUCERE MERE STRØM END FORVENTET

Desuden bliver der lagt op til, at energiøen nu skal producere mere strøm end hidtil forventet. Tanken var oprindeligt, at den skulle producere to gigawatt strøm, men nu tyder det på, at der skal produceres tre gigawatt.

- Det spørgsmål bliver mere klart nu. Det har rumlet i et stykke tid, at det bliver tre gigawatt.

Men nu tyder meget på, at det faktisk bliver sådan, og at man vil fremskynde etableringen af transformatorstationen på Bornholm og fremskynde etableringen af vindmøllefelterne, siger Thomas Thors.

THORS: BORNHOLM ER KLAR Borgmesteren har tidligere som formand for Rønne Havn været med til at satse på, at havnen skulle være udskibningshavn for vindmøller.

En strategi, som nu ser ud til at bære frugter af de helt store. Men én ting er, hvad Rønne Havn kan levere. Noget andet er, om det bornholmske samfund er klar til at nyde godt af, at det med energiøens etablering kan få al den energi, det kan bruge. Thomas Thors vurderer dog, at Bornholm vil være klar til at håndtere energiøens komme.

- Jeg mener helt bestemt, at det bornholmske samfund er indstillet og klar til at gå ind i det her. Vores lokale erhvervsliv skal selvfølgelig kunne gribe chancen. Det skal holde sig til og opbygge den ekspertise, der skal til for at blive en del af det forsyningssystem, der også skal være. Fordi en ting er at installere vindmøller. Noget andet er at have en vedvarende aftale med vindmølleproducenter om at bidrage til vedligeholdelsen af dem. Det her giver store muligheder for Bornholm, siger Thomas Thors.


33 HEKTAR STOR TRANSFORMATORSTATION

Roserne kommer dog med torne. Jo flere gigawatt, vindmøllerne på havet producerer, desto større en transformatorstation skal der bygges her på Bornholm.

- Der er mange mange fordele. Men også ulemper. De er, at vi skal have etableret nogle meget omfangsrige anlæg. Bliver der produceret tre gigawatt, taler vi om, at der skal være en transformatorstation, der fylder 33 hektar. Det er noget, der kommer til at fylde i det bornholmske landskab. Der vil desuden være områder med højspændingsmaster, siger Thomas Thors, som dog beroliger med, at han har set arkitekt-forsalg til, hvordan de kæmpestore anlæg kan passes ind i det ubeboede landskab.

Det synes nu at være en realistisk mulighed, at etableringen af parkerne kommer i gang -vil jeg skønne -indenfor de næste 4-5 år.

Borgmester Thomas Thors (S).


DOKUMENTATION: AFTALETEKSTEN

De politiske partier på Christiansborg er blevet enige om følgende ifølge ' Delaftale mellem regeringen og Socialistisk Folkeparti, Radikale Venstre, Enhedslisten, Alternativet og Kristendemokraterne om: Investeringer i et fortsat grønnere Danmark.': "" Aftaleparterne er samtidig enige om at analysere efterspørgslen efter grøn strøm i Østdanmark og med afsæt heri drøfte tidsplanen for energiø Bornholm, herunder muligheder for fremrykning med aftaleparterne bag Klimaaftale for energi og industri mv. fra 2020"" "" Regeringen og aftaleparterne er enige om, at der skal udbydes yderligere 2 GW havvind til etablering inden udgangen af 2030 udover de allerede besluttede 2 GW ifm. energiø Bornholm og 1 GW ved Hesselø."".

    Borgmester Thomas Thors (S) mener, at energiøen med havvindmøller ud for Bornholm vil blive påbegyndt etableret indenfor 4-5 år. Arkivfoto: Jacob Jepsen
    Et flertal i Folketinget er blevet enige om at undersøge, om de store planlagte vindmølleparker ud for Bornholm - energiøen - kan fremrykkes"
2021-12-07 00:00:00,Energiferieøen,Bornholms Tidende,"Det kystnære område hele vejen rundt om Bornholm i en afstand af mindst 20 kilometer skal fredes og permanent holdes fri for vindmøller.

Kære læser Hvis du vil have indflydelse på Bornholms fremtid, er det vigtigt at tage stilling til det, der foregår lige nu vedrørende etablering af Bornholm som energiø.

Projektet er i høring nu, og høringsperioden er slut den 13. december.


VINDMØLLERNE

Danmark, energistyrelsen og Bornholms Regionskommune vil etablere to store havvindmølleparker syd for Bornholm, som vil kunne ses fra Rønne til Dueodde.

Vindmøllerne er placeret minimum 20 kilometer fra land, hvilket er en meget kort afstand, når vindmøllernes højde bliver over 260 meter, som er mere end dobbelt så høje som de tyske vindmøller ved Rügen.

Vindmøllerne ved Rügen er 102 meter høje, vores bliver altså cirka 2,5 gange så høje! Allerede før denne høring er afsluttet, er der igangsat undersøgelse af muligheden for at udvide området, så vindmøllerne kan placeres minimum 15 kilometer fra land.

Giver denne høring så mening, når det er salamimetoden, der anvendes med hensyn til afstand til kysten? En af årsagerne til, at vindmølleparken syd for Bornholm skal udvides, er, at Hesselø Vindmøllepark nord for Sjælland måske ikke bliver til noget på grund af jordbundsforhold i havet. (Eller er det, fordi sommerhusejerne på Nordsjælland ikke vil have udsigten til vindmøller?) Som om det ikke er nok, at vi får kæmpe vindmøller i horisonten på hele Sydbornholm, så vil Helle Ravnborg og hendes Bornholms Vavvind lave en kystnær vindmøllepark, så vi får vindmøller næsten helt ind til kysten.

Det skal og må stoppes. Hvis vi får de store vindmølleparker, som energistyrelsen planlægger, mener jeg, vi må forlange, at det kystnære område sammen med fuglebeskyttelseszonen imellem vindmølleparkerne bliver fredet og holdt fri for vindmøller og andet isenkram.

Hvis Bornholms Havvind vil have flere vindmøller, må de bygge dem mellem Gudhjem og Svaneke.

Nej, det mener jeg ikke. Jeg har det sådan, at når jeg ikke vil have kystnære vindmøller, hvor jeg bor, vil jeg ikke ønske det for andre.

Vi skal slet ikke have kystnære vindmøller.


TRANSFORMATORSTATIONEN

Der skal bygges et landanlæg, som er en transformatorstation, der bliver meget stor.

Der har været forskellige tal på størrelsen, og jeg har læst og hørt, at den bliver et sted mellem 50 og 90 hektar stor.

90 hektar = 136 fodboldbaner eller 0,9 km2 Transformatorstationen skal placeres minimum tre km fra kysten og i henhold til Projektbeskrivelsen ligge et sted syd for Aakirkeby.

Jeg mener, det udpegede område for hele projektet skal udvides.

Man kunne håbe, at den tredjedel af vindmøllerne, som skal levere strøm til Tyskland, kunne levere direkte fra vindmølle til transformatorstationen på Rügen. På den måde kan det bornholmske landanlæg blive lidt mindre.

Havvindmølleparken som skal bygges i Nordsøen skal ligge 80 km fra kysten.

Hvorfor er det ikke nok med 20 kilometer ud for Jylland? Er jyderne bare bedre til at forhandle? Der skal også bygges en energiø, som koster 38 milliarder, formentlig fordi vindmøllerne skal så langt ud på havet, eller måske fordi jyderne ikke vil have flere transformatorstationer og PTX-fabrikker på land.

På Bornholm bliver jorden bare eksproprieret, og på den måde forærer vi jorden væk til markedspris. Til gengæld skal vi være med til at betale for energiøen i Nordsøen! Når Bornholm skal lægge jord til, hvorfor er det så ikke Bornholm, der skal bestemme, hvor transformatorstation og PTX-fabrikken skal ligge? .


POWER-TO-X

Eller PTX, som det også kaldes, er noget, alle taler meget om, og det er en nødvendig del af hele projektet. Alligevel kan (eller vil) ingen sige noget om, hvad PTX er, og hvordan det ser ud, og hvor det skal bygges.

Thomas Thors og Beof har en plan om, at vi skal fremstille og sælge PTX-brændstof til skibe fra Bornholm.

Fremtidens brændstof til skibe bliver formentlig ammoniak, og derfor skal vi altså på Bornholm bygge en ammoniak og eventuelt brintfabrik. Sådan en er meget stor og ligner et olieraffinaderi. Ikke noget jeg kunne tænke mig at bo i nærheden af.

PTX-anlægget eller ammoniakfabrikken kan ligge ved siden af transformatorstationen, der så bliver endnu større, eller den kan ligge i Rønne i nærheden af havnen, så skibene kan tanke direkte fra fabrikken. Leg med tanken.

Man læser og hører stort set kun positive nyheder i forbindelse med hele dette projekt, fordi historierne bliver fortalt af f. eks.

energistyrelsen, Thomas Thors eller medarbejdere hos Beof, hvis job det er at sælge projektet til os.

Jeg undrer mig over, at der ikke er andre borgere på Bornholm, som har noget at indvende.

Er det sådan, at hvis vi ikke selv bliver nærmeste nabo til denne store industri, så er vi ligeglade med projektet og med vores naboer og medborgere? .


NATUREN

Naturen kan jeg i hvert fald konstatere, at alle er totalt ligeglade med.

Vi kan have lange meninger, om der skal bygges en hytte i et træ, men hvis vi får hele vores havmiljø ødelagt og store industri byggerier på land som en kæmpe transformatorstation og ammoniakfabrik med rygende skorstene, så rager det os ikke, bare det kan kaldes grøn energi så skide være med resten. Hvor herre bevares, som Egon Olsen ville have sagt.

Hvad siger naturforeningerne? Danmarks Naturfredningsforening siger ikke noget, men de beskytter måske kun naturen i resten af Danmark, og så er det måske fint at bygge industri på og rundt om Bornholm.

Havmiljøet er vel heller ikke noget Danmarks Naturfredningsforening går op i.

Hvem gør så? .


FERIEØEN

Bornholm er en ferieø, fordi vi har en fantastisk natur på land og til havs, og en væsentlig indtægt kommer fra vores turister, hvoraf mange er tyskere. Tyskerne har rigtig mange vindmøller, og de hader dem, så derfor nyder de at komme til Bornholm, hvor vi ikke har nær så mange vindmøller som hjemme i Tyskland. Men det får vi.

Jeg tror på lang sigt, at havvindmøllerne syd for Bornholm og de store landanlæg vil gøre, at mange af de tyske turister og andre vil finde nye feriemål.

De få permanente arbejdspladser energiøen giver Bornholm, er ingenting imod de arbejdspladser, vi vil miste i turistbranchen på lang sigt, tror jeg.

Turistbranchen har vi heller ikke hørt noget fra i denne sag, men de har måske stillet sig hen på vinderholdet og jubler over energiøprojektet ? Priser på sommerhuse kan blive reduceret.

Hvad siger sommerhusejerne på Sydbornholm? .


FISKERI

Det bliver svært at fiske syd for Bornholm, og lystsejlerne vil nok også lægge kursen om for ikke at kollidere med en vindmølle.

Hvad siger fiskerne til dette projekt ? De kan måske gøre ligesom samerne, køre retssager bagefter, så når alle vindmøllerne er sat op, kan de pille dem ned igen.


MIG SELV

Jeg bor syd for Aakirkeby, og jeg er imod den udvikling, der er i gang, som jeg mener går for hurtigt til, at vi kan følge med.

Jeg mener, den del af vindmølleparken der ligger syd for de store sommerhusområder i Boderne, Pedersker og Dueodde skal droppes eller flyttes hen øst for Bornholm minimum 20 kilometer fra kysten og gerne mere.

Det kystnære område hele vejen rundt om Bornholm i en afstand af mindst 20 kilometer mener jeg skal fredes og permanent holdes fri for vindmøller.

Afstanden på de 20 kilometer burde også hænge sammen med højden på vindmøllerne, så jo højere vindmøller jo længere skal de væk fra kysten og ikke omvendt, som udviklingen er nu.

Der er enorme pengeinteresser i at lave disse kæmpe havvindmølleparker, og hvis ikke vi, borgerne, siger fra, bliver der stillet vindmøller op overalt hele vejen rundt om Bornholm helt ind til kysten.

Vil vi gerne have det? Kære læser, hvis du ikke vil have udsigt til havvindmøller eller en kæmpe transformatorstation så vær venlig at sige fra nu, også selvom du ikke bor på Sydbornholm.

Vi kan kun få indflydelse, hvis mange siger noget.

Hvad siger I? Læs om projektet her: https:// www.brk.dk/ Nyheder/ Sider/ Pointer-fra-borgerm% C3% B8det-om-energi% C3% B8. aspx https:// ens.dk/ presse/ energistyrelsen-indkalder-ideer-og-forslag-til-miljoesum.

    Danmark, energistyrelsen og Bornholms Regionskommune vil etablere to store havvindmølleparker syd for Bornholm, som vil kunne ses fra Rønne til Dueodde, påpeger debattøren."
2021-12-07 00:00:00,Betro udformningen af transformerstationen til kompetente arkitekter,Bornholms Tidende,"Udskriv en arkitektkonkurrence, så det bornholmske landskab ikke bliver voldtaget, men tværtimod beriges med et arkitektonisk mesterværk.

Forrige mandag var der indkaldt til borgermøde om Bornholms Energiø på Green Solution House. Mange forventningsfulde borgere var, på trods af corona, mødt op, og sad tæt bænket og blev underrettet af repræsentanter fra Energinet, Energistyrelsen samt lokale repræsentanter fra kommunen og vores forsyningsselskab om diverse muligheder ved den kommende energiø. Forventningerne var store før mødet.

Baggrunden for mødet er, at Folketinget har besluttet at opføre et energianlæg syd for Bornholm med kæmpe havvindmøller, kaldet energiø, der vil kunne forsyne over to millioner europæiske husstande med elektricitet.

Dertil behøver man en stor transformatorstation på land, som kan tage imod den producerede strøm, omforme og stabilisere den, for derefter at sende den videre ud på det store europæiske el-net. Man vil placere anlægget syd for Aakirkeby, tæt ved kysten og lægge beslag på omkring 90 hektar.

Det fremstår imidlertid ikke klart, om vi bornholmere vil få adgang til strømmen. Vi er nemlig for få el-kunder og vores net er for lille, umoderne og uegnet til at modtage strøm fra energiøen. Desuden vil en eventuel anvendelse af restvarme fra transformatorstationen blive upraktisk og dyrt, ligesom det står uklart, hvem der skal bekoste rest-varmeanlægget, som vi bornholmere eventuelt vil kunne koble på vores fælles fjernvarmenet.

Det hedder sig også, at vi på Bornholm vil kunne anvende billig strøm fra energiøen til at fremstille klimaneutral brændsel i form af brint eller ammoniak til fly eller søtransport.

Men det er usikkert, om der findes private investorer, der kan se en forretningside i at fremstille brændstof fra pyrolyse eller såkaldt power-to-x, som man kalder processen.

Power-to-x er stadig under udvikling og vil foruden strøm kræve en masse biomasse for at kunne blive fremstillet. Men hvor skal biomassen komme fra? Endelig er det heller ikke sikkert, hvem der skal stå for entreprenørarbejdet til transformator-anlægget. Givetvis vil opgaven gå til en koncern udefra, der har ekspertisen og de økonomiske muskler. Så det er tvivlsomt, hvor mange bornholmske arbejdspladser, energiøen vil medføre.

De fremmødte borgere på Green Solution House havde mange konkrete spørgsmål og virkede i udgangspunktet velvillige og velinformerede.

Men efterhånden som indlæggene og diverse visualiseringer blev fremlagt, gik der ligesom en stemningsændring igennem salen. Vi tilhørere blev i stigende grad foruroligede, da det gik op for os, hvordan tingene hænger sammen: Kan det virkeligt passe, at Bornholm blot skal lægge areal til et kæmpe industrianlæg, der mest af alt ligner lagermagasiner midt ude i vores skønne natur og kulturlandskab - uden at vi på Bornholm får mere ud af det?; Ingen grønne arbejdspladser, ingen udsigt til forsyning med vedvarende grøn energi, ingen modernisering af vores fjernvarme eller el-net, ingen CO2-fri brændstofproduktion til vores landbrug eller transportsektor? Jeg vil gerne påpege, at vi på Bornholm har vist, at vi gerne vil arbejde målrettet for den grønne omstilling, hvilket senest kom frem under den kommunale valgkamp. Tidligere er der blevet arbejdet med en Brigt Green Island strategi her på øen, hvor vi alle er blevet opfordret til at formulere personlige og fælles bornholmermål. Kommunen har løbende indarbejdet borgernes mål også i sin energi-og naturpolitik. Senest er selv det bornholmske landbrug kommet alvorligt ind i kampen med seriøse klimaworkshops for sine medlemmer.

Hvor tit har vi efterhånden ikke oplevet disse "" borgermøder"", der lægger op til fremsynet medindflydelse og fremdrift for Bornholm? Hvor indkaldte eksperter sagligt informerer borgerne om de faktiske tekniske og økonomiske forhold, som desværre vil have stor indvirkning på vores omgivelser og hverdag, men hvor vi har så lidt indflydelse eller udbytte - tænk blot på debatterne f. eks. om atomlageret eller opstilling af landmøller.

Det kan fremstå som om borgere og myndigheder går fejl af hinanden, og at den grønne omstilling derved bliver sat tilbage.

Borgerne bliver efterladt med det indtryk, at myndighederne i virkeligheden ikke er interesseret i reel medinddragelse af lokalsamfundet i et samarbejde om de fælles grønne ambitioner.

Det mindste vi bornholmske medborgere bør forlange, for at lægge jord til et kæmpe transformeranlæg, må være at staten medfinansierer moderniseringen af vores lille lokale el-system, så det dels kan tage imod strømmen og dels integrere den i vores bornholmske elnet. Samt at vi kan anvende restvarmen fra transformerstationen i vores fjernvarmenet, så vi bliver et anskuelighedsprojekt, der viser, hvordan man kan integrere vedvarende vindenergi til havs med at producere fjernvarme på land i nærmiljøet.

Hvis dette ikke er muligt, bør staten, kommunen og de lokale forsyningsselskaber, arbejde på at udbygge kablet til Sverige og frigive et egnet areal, så Bornholm kan integrere sin egen el-produktion fra en lokal havvindmøllepark på 100Mw.

Derudover vil jeg foreslå, at vi betror den arkitektoniske udformning af transformerstationen til kompetente arkitekter. Formgivning af bygninger er for vigtigt, at overlade til ingeniører. Bornholm risikerer jo at skulle lægge jord til et kæmpe industri-anlæg, som vil være et voldsomt fremmedelement i vores karakteristiske natur og kulturlandskab.

Det bør være statens opgave, som bygherre, at udskrive en arkitektkonkurrence, så det bornholmske landskab ikke bliver voldtaget, men tværtimod beriges med et arkitektonisk mesterværk. Et mesterværk, der på land kan stå mål med de teknologiske ambitioner på havet. Et mesterværk af en art som kan skabe international opmærksomhed og blive et eksempel på kombinationen af arkitektonisk og teknologisk vision og kunnen. Alternativt kunne man målrettet invitere verdensnavne som Zaha Hadid, Frank Gehry, Norman Forster eller Bjarke Ingels, som igennem deres karrierer netop har beskæftiget sig med bæredygtighed og store grønne anlægsprojekter. Akademirådet bør selvsagt inddrages i beslutningerne som rådgiver for staten.

    Man vil placere transormatorstationen syd for Aakirkeby, tæt ved kysten og lægge beslag på omkring 90 hektar."
2021-12-10 00:00:00,Erhvervskonsulent om energiøen: ' Hele Bornholm skal i spil',Bornholms Tidende,"Virksomhederne ude på øen skal også gå efter ordrer på de store vindmølleprojekter, mener Business Center Bornholm.

Der er masser af muligheder for virksomheder på hele Bornholm, når Energiø Bornholm efter alt at dømme om få år realiseres med en gigantisk havvindmøllepark i to dele syd og sydvest for Bornholm samt et landanlæg på Sydbornholm til transmission af el til Sjælland og til nabolande i Østersøen.

Og mulighederne for ordrer - og dermed indtjening og job - skal ikke kun gribes af virksomheder i og omkring Rønne eller udelukkende af store virksomheder, mener Business Center Bornholm, men også af mindre virksomheder ude på øen.

Det opfordrede erhvervskonsulent Jørn Pedersen fra Business Center Bornholm til, da et stort antal fortrinsvis østbornholmske erhvervsfolk onsdag aften var samlet til informationsmøde om energiøen på Møbelfabrikken i Nexø.

Jørn Pedersen opfordrede de mindre østbornholmske virksomheder til at gå sammen om opgaver og at arbejde sammen med Offshore Center Bornholm og Business Center Bornholm for at få del i opgaverne på anlæg og drift af energiøen, og de afledte opgaver.

- Energiøen er ikke et Rønne-projekt, fastslog han. Vi kan også se resten af Bornholm komme i spil. Eksempelvis kunne Nexø Havn komme i spil som servicehavn, pegede Jørn Pedersen på og fastslog, at selv mindre virksomheder kan få en bid af opgaverne.

- Måske kan I ikke få et samarbejde med Vestas, men så måske med en af deres underleverandører, sagde Jørn Pedersen.

Business Center Bornholm tilbyder i begyndelsen af næste år et ISO-certificeringsforløb for ti bornholmske virksomheder.

Lone Reppien Thomsen, Offshore Center Bornholm, slog på mødet også fast, at det er altafgørende, at de bornholmske virksomheder gør sig klar til de krav, offshore-virksomhederne har til deres samarbejdspartnere. Herunder er særligt sikkerhed i fokus, understregede hun.

Hun orienterede om de erfaringer, der er gjort med Kriegers Flak, som har været en absolut succes, mener Offshore Center Bornholm. Blandt andet fordi det er lykkedes at få markedsført Bornholm som en offshore-ø. At få indsigt i, hvad offshore-branchen ønsker, og i vidt omfang at have kunnet opfylde kravene.

Kriegers Flak giver en antydning af perspektiverne for det bornholmske erhvervsliv, hvis energiøen realiseres. Arbejdet med at samle og udskibe havvindmøllerne fra Rønne Havn til Kriegers Flak viste både, at mange bornholmske virksomheder blev involveret, og at de tjente penge, da Siemens Gamesa og Muehlhan brugte Rønne Havn og Bornholm som base for havvindmølleparken ved Kriegers Flak.


MULIGHEDER FOR MANGE BRANCHER

Som omtalt i juni viste en rapport fra konsulenthuset Rambøll, at en række lokale virksomheder på grund af Kriegers Flak fik en stigende omsætning i størrelsesordenen 100.000 kroner op til en million kroner om måneden. Væksten betød, at der i nogle virksomheder blev ansat flere, mens det for andre virksomheder betød, at de kunne holde på medarbejdere, de måske ellers havde været nødt til afskedige.

Den realiserede økonomiske effekt af Kriegers Flak var på minimum 50 millioner kroner til bornholmske virksomheder, fastslog rapporten i juni.

Indtjeningen er ikke kun sket på transport, klargøring, reparationer og for eksempel udlejning af værktøj, men også på overnatninger, indkøb og restaurantbesøg, fortalte Lone Reppien Thomsen.

Der er derfor mulighed for indtjening for mange brancher på Bornholm, når de store vindmøllefirmaer rykker ind på øen.

Mødet var arrangeret af Nexø Rotary og Erhvervsgruppen Østbornholm for at informere om perspektiverne i energiøen.

    Nexø Havn kan komme i spil som servicehavn, pegede erhvervskonsulent fra Business Center Bornholm, Jørn Pedersen."
2022-01-05 00:00:00,Det kan blive kritisk: Ingen leverandør af brændstof til lufthavnen fra 5. april,Bornholms Tidende,"Det vil ikke være muligt for fly og helikoptere at tanke brændstof i Bornholms Lufthavn fra den 5. april. Det kan blive særdeles kritisk ved flere scenarier.

Den 5. april 2022 vil tankene i Bornholms Lufthavn stå tomme. En leverandøraftale slutter, hvilket betyder, at der fra den 5. april ikke længere er nogen, der leverer brændsel til lufthavnen. Og der er ikke fundet en ny leverandør endnu. Det betegner Jess Christian Persson (DF) som kritisk.

Han er medlem af Kontaktrådet for trafikbetjening på Bornholm, og rådet vendte på sit seneste møde i december problematikken. Ifølge Jess Christian Persson er der ikke fundet nogen ny leverandør, der kan overtage fra 5. april.

Det er især et problem for redningsberedskabet, mener Jess Christian Persson, og i sidste ende kan det faktisk blive et spørgsmål om liv eller død - Vi har helikoptere til redningsaktioner herovre. De hjælper i eftersøgninger og mere til. Det kan være eftersøgning af demente, der er faret vild, hvor man flyver rundt med termisk kamera.

Men jeg tænker især på redninger til søs. Hvis de ikke kan tanke herovre, så bliver deres aktioner herovre væsentligt nedsat i tid, siger Jess Christian Persson.

- Det nedsætter deres operationstid, hvis de skal flyve tre gange så langt til enten Malmø, Hamborg eller Polen for at tanke. Jo længere tid de kan søge, jo større sandsynlighed er der for, at de kan redde liv.

POLITISK DRØFTELSE For ruteflyene betyder det muligvis ikke store, da de alligevel tanker i Kastrup, Aalborg, Billund og eller en anden lufthavn. Men flyvninger med helikoptere til blandt andet energiøen vil også have gavn af at kunne tanke i Bornholms Lufthavn. Det fremhæver Kontaktrådet for trafikbetjening på Bornholm ved deres seneste møde, hvor den udløbende leverandøraftale var til drøftelse.

- Vedrørende tankmulighed i Bornholms Lufthavn: Det er afgørende, at man i Bornholms Lufthavn har en tankmulighed.

Dels i forhold til trafik til og fra øen, dels i forhold til det kommende arbejde med energiø, hvor bl. a. helikoptere skal kunne tanke på Bornholm.

Den nuværende aftale med den eksisterende leverandør udløber d. 5. april 2022. Det er centralt, at Trafikstyrelsen allerede nu sikrer at der indgås en langsigtet aftale, står der i referatet fra rådets møde 16. december.

Bekymringen har også vakt genlyd i Folketinget. I hvert fald har Peter Juel-Jensen 22. december stillet spørgsmål til transportminister, Benny Engelbrecht (S), om der er en løsning på det kommende problem. Spørgsmålet er ikke besvaret endnu.

- Vil ministeren oplyse, om det også efter 5. april 2022 vil være muligt at tanke i lufthavnen i Rønne? står der på Folketingets hjemmeside.

Da Bornholms Lufthavn er statsejet, er det staten, der forvalter lufthavnen, og derfor er det ikke blandt andet Kontaktrådet for trafikbetjeningen på Bornholm, der kan løse problemet. De er i øvrigt også kun et rådgivende organ.

Ikke desto mindre vil medlem af rådet, Jess Christian Persson, have det til politisk drøftelse, da situationen er kritisk, og den 5. april er nær.

- Det er kritisk, vil jeg sige, og det kræver politisk drøftelse nu. Det er ikke helt uvæsentligt for fly og helikoptere på Bornholm. Også de små fly, der kommer til øen, kan have behov for at tanke.

Hypotetisk set kan der også forekomme bombetrusler og andet ved andre lufthavne, hvor vi skal tage imod fly, der nødlander, sikkerhedslander eller lignende. Det kan vi ikke. Men vores redningsberedskab var det, jeg med det samme tænkte på, siger Jess Christian Persson.


Bornholm kan få landets første grønne flyrute

Ifølge direktør Jesper Rungholm er det oplagt at gøre Bornholms flyrute til den første grønne rute i Danmark.

Står det til flyselskabet DAT, skal den bornholmske flyrute være Danmarks første helt grønne rute. Det er oplagt, mener direktør Jesper Rungholm, blandt andet forbi staten ejer den lokale lufthavn.

Det fortæller P4 Bornholm.

- Den er drevet af staten allerede, den er på budgettet i staten, og der er et tankanlæg på øen, som den nuværende leverandør af brændstof ikke ønsker at fortsætte at levere fra. Det vil sige, at man kunne rent faktisk fylde grøn brændstof på det tankanlæg og dermed gøre alle flyvninger fra øen 100 procent grønne, siger Jesper Rungholm til regionalradioen.

Til TV2 Bornholm siger han, at DAT regner med at kunne flyve grønt inden 2030, som er den ambition, statsminister Mette Frederiksen nævnte i sin nytårstale.

Både fordi flyselskabet allerede kan erstatte noget brændstof med et CO2-neutralt brændstof, og fordi fabrikanten af flyene er overbevist om at få godkendt brug af 100 procent grønt brændstof inden 2025. heni.

    Der kan opstå meget kritiske scenarier, hvis ikke der findes en ny leverandør af brændstof til lufthavnen."
2022-01-08 00:00:00,Energinet opfylder stort ønske: Bornholm kan få el direkte fra energiøen,Bornholms Tidende,"Det kan godt betale sig at føre strømmen fra energiøens havvindmøller ind i det mindre bornholmske elnet, konkluderer Energinet, som forpligter sig til at arbejder for en lokal tilkobling til højspændingsstationen.

Gennem flere måneder har regionskommunen og Bornholms Energi og Forsyning forsøgt at overbevise de nationale energimyndigheder om, at strømmen fra energiøens havvindmøller bør føres ind i det bornholmske elnet.

Det ville kræve en avanceret teknologisk løsning at skabe konstant balance i strømniveauet, og derfor har Energinet ikke villet forpligte sig til denne løsning.

Fredag formiddag meddeler Energinet i en pressemeddelelse, at Energinet er klar til at designe den kommende højspændingsstation på Sydbornholm på en måde, der gør det muligt at koble det bornholmske elnet sammen med energiøens nye strømforbindelser.

- I Energinet har vi haft en god og tæt dialog med Bornholms Regionskommune.

Vi har stor forståelse for bornholmernes ønske om at høste de fordele, Bornholm kan få ud af en tilkobling - både i forhold til forbrug og produktion af grøn strøm på øen. Derfor er jeg superglad for, at vi nu kan arbejde hen imod en tilkobling af det bornholmske elnet til energiøens elforbindelser, siger Hanne Storm Edlefsen, vicedirektør for Energiøer i Energinet.

SAMFUNDSØKONOMISK BESPARELSE Den foreløbige konklusion er Energinet nået frem til efter en indledende analyse, hvori det også vurderes, at det for samfundet vil være økonomisk fordelagtigt at sammenkoble det bornholmske elnet med energiøens landanlæg.

"" Analysen viser for det første, at det sandsynligvis vil være teknisk muligt at koble energiøens elkabler til det bornholmske elnet uden at kompromittere hverken stabilitet eller forsyningssikkerhed i det samlede elnet på Bornholm eller andre steder.

Ligesom det vurderes, det kan ske uden at kompromittere tidsplanen for det samlede projekt. Analysen viser for det andet, at der vil være en samfundsøkonomisk besparelse ved at koble det bornholmske elnet til energiøens kommende strømforbindelser,"" skriver Energinet i en pressemeddelelse.

Bornholms eneste strømforbindelse er for øjeblikket søkablet til Sverige, der under alle omstændigheder stod foran en renovering.

For at opretholde forsyningssikkerheden betaler Energinet for, at et bornholmsk kraftværk kan producere strøm i tilfælde af brud eller fejl på elkablet til Sverige. Denne udgift til Bornholms Energi og Forsyning på cirka 32 millioner kroner om året kan spares væk, hvis det bornholmske elnet kobles på energiøens kabler.

IKKE EN STANDARDVARE Energinet vil nu gå i gang med at udvikle de teknologiske løsninger. Der bliver tale om innovative anlæg - "" på ingen måde standardvarer, der uden videre kan tages ned fra de eltekniske hylder"", skriver Energinet.

- Det er ikke gjort før, at man har koblet et stort jævnstrømsanlæg på meget højt spændingsniveau til et lille lokalt vekselstrømselnet på relativt lavt spændingsniveau.

Derfor skal vi også snarest have en dialog i gang med markedsaktører og forskere om, hvordan vi bedst løser opgaven, siger Kim Søgaard Mikkelsen, der er Energinets projektleder for Energiø Bornholm.

    Energinet er klar til at designe den kommende højspændingsstation, hvorved det bornholmske elnet kan kobles på energiøens nye strømforbindelser. "
2022-01-08 00:00:00,Tilkobling af elnet giver nye muligheder,Bornholms Tidende,"Adgangen til at afsætte strøm via energiøens eksportkabler til Sjælland, Tyskland og måske Sverige vil medføre en stribe fordele. Flere solcelleanlæg og vindmølleparker er en af sidegevinsterne, ligesom det bliver mere oplagt at placere strømintensive anlæg som datacentre og power-to-x-virksomheder på bornholmsk grund.

For det bornholmske samfund er der grund til at glæde sig, hvis Energinets vurdering af, at det er teknisk muligt og økonomisk fordelagtigt at forbinde det bornholmske elnet med energiøens havvindmøller via det fremtidige højspændingsanlæg på Sydbornholm, viser sig at holde vand. Det afgørende er, at Bornholm som ø i fremtiden vil blive meget bedre forbundet til omverdenen, fastslår Energinet vicedirektør Hanne Storm Edlefsen, der har ansvaret for energiøer.

Den begrænsning, som kabelforbindelserne i dag udgør, vil ikke længere eksistere.

- Både producenter af grøn strøm, men selvfølgelig også større forbrugere som datacentre og power-to-X-anlæg vil få meget mere plads at boltre sig på end tidligere med denne løsning, siger Hanne Storm Edlefsen.

Direktøren for Bornholms Energi og Forsyning (Beof), Claus M. Andersen, har været en af fortalerne for sammenkoblingen af elnettene.

På et borgermøde i november anbefalede han de nationale energimyndigheder at prioritere det lokale ønske i lyset af de enorme anlæg, der skal placeres på bornholmsk grund.

- Jeg synes personligt, at vi er nødt til at kunne fortælle "" what's in it for Bornholm?"", når man laver et projekt i den størrelse, sagde Claus M. Andersen ved den lejlighed.

Nyheden fredag vækker derfor glæde hos Beof.

- Vi får en bedre forsyningssikkerhed på Bornholm - det er klart i alles interesse. Vi får nogle hele andre muligheder for energitung virksomhed. Det kunne være power-to-x-produktion eller datacentre. Og så giver det os nye muligheder for at opstille yderligere vind og sol omkring Bornholm - og for at komme af med strømmen derfra.

KAN KOMME AF MED STRØM Som det er i dag, begrænser søkablets kapacitet på 60 megawatt nye grønne initiativer.

Forbedrede eksportmuligheder vil blandt andre komme Bornholms Havvind, der arbejder på at opføre en folkeejet havvindmøllepark, til gode.

- Vi risikerer ikke at stå med noget strøm, som vi ikke kan komme af med, eller som vi ville blive nødt til at lagre på en uhensigtsmæssig måde, siger forperson for initiativgruppen bag Bornholms Havvind, Helle Munk Ravnborg.

Gruppens hensigt med at opføre en kystnær havvindmøllepark på netop 100 megawatt var, at dette var strømmængden, som ifølge beregningerne de fleste dage kunne bruges på Bornholm eller sendes til Sverige med søkablet. Med nye kabelforbindelser vil Bornholms Havvind være mindre bundet af begrænsningerne i den eksisterende infrastruktur.

- Det kommer også til at betyde, at vi ikke er begrænset af, at det skal være 100 megawatt.

Skulle det blive et projekt på 120 megawatt, vil det ikke gøre noget, siger Helle Munk Ravnborg.

Hos Bornholms Energi og Forsyning vurderer Claus M. Andersen, at en tilkobling af energiøen kan føre meget forskelligt med sig for koncernen, når man kigger et årti frem.

- Det vedrører vores energisystem i allerhøjeste grad og giver os nogle nye forretningsmuligheder på den ene, anden eller tredje måde, siger Claus M. Andersen.

Han nævner aftag af overskudsvarme fra energitunge virksomheder og nye investeringer i mere vedvarende energi og integration af den som eksempler på områder, der flugter med Beofs strategi. For at kunne udnytte spildvarmen mest optimalt er det sandsynligt, at Beof kommer til at investere i at binde de forskellige byers fjernvarmenet sammen med nye rørforbindelser.

- Jeg tror meget på, at vi skal arbejde på, at fremtidens energisystem bliver så integreret, sammenhængende og agilt som muligt.

Jeg mener klart, at vi kigger ind i en fremtid, hvor vores varmesystem er bundet sammen på en anden måde end i dag, hvor det giver mening. Og det er sammenkoblingen med til at understøtte, fordi vi går væk fra at have nogle få store varmekilder til flere forskellige typer. Det kræver, at man kan sende varmen mere frem og tilbage i et sammenhængende energisystem, siger Claus M. Andersen.

Den teknologiske løsning, der skal opfindes og udføres for at sammenkoble elnettene, kræver, at innovative virksomheder og forskere går sammen om opgaven. Energinets vicedirektør forudser, at virksomheder med vækstdrømme vil have en stor interesse i at engagere sig i det bornholmske pionérprojekt.

- Det er nok ikke det eneste sted i verden, hvor der vil være dette ønske. Derfor håber vi meget, at vi kan få nogle aktører med, som kunne tænke sig at være med til at udvikle den her teknologiske innovation, fordi de forestiller sig, at de kunne sælge den andre steder.

I det hele taget ser Hanne Storm Edlefsen store perspektiver i, at energiø-projektet på Bornholm - ikke bare i forhold til sammenkoblingen af elnettene - kan bruges som en demonstration af, at det er muligt andre steder i verden at opføre denne type banebrydende energianlæg.

Trods behovet for nyudviklet teknologi har Energinet en formodning om, at det er muligt at tilfredsstille de bornholmske forhåbninger.

- Det er noget, man har kigget ind i et stykke tid, fordi man vidste, at de her energiøer var på vej. Jeg har en ret stor forventning til, at vi i samarbejde med markedsaktører og hele udviklingsmiljøet i sektoren kan løse det her. Vi har haft meget dygtige folk til at analysere det -både hos os og uden for Energinet - som vurderer, at de har sikkerhed for, at det kan løses, siger Hanne Storm Edlefsen.

- Jeg skal jo tage et forbehold, når der skal udvikles noget helt nyt, men jeg har en rigtig god fornemmelse af, at vi nok skal komme i mål.

- Det kommer også til at betyde, at vi ikke er begrænset af, at det skal være 100 megawatt.

Skulle det blive et projekt på 120 megawatt, vil det ikke gøre noget Helle Munk Ravnborg .

    Direktøren for Bornholms Energi og Forsyning (Beof), Claus M. Andersen, har været en af fortalerne for sammenkoblingen af elnettene."
2022-01-10 00:00:00,Sådan gør vi Bornholm Great Again,Bornholms Tidende,"Nytårsaften eller -nat placerede ukendte gerningsmænd en ko af papmaché i rundkørslen ved Torneværksvej.

Koen stod midt i Esben Klemanns nyligt afsluttede værk, der ofte bliver kaldt den smeltede gylletank.

Ved siden af koen, som blev fjernet fredag af kommunen, stod 1. januar et skilt med sloganet "" Make Bornholm Great Again"".

Det slogan referer til Donald Trumps "" Make America Great Again"" eller MAGA-bevægelsen, som langt de fleste danskere tager afstand fra, fordi vi i stor grad ikke tror på Trumps forståelse af demokrati og løsning på USA's udfordringer.

Vi har på redaktionen hidtil forgæves forsøgt at finde bagmanden og få udlagt tankerne bag "" Make Bornholm Great Again"". Indtil det lykkes kommer her Tidendes bud på, hvordan Bornholm kan blive great.

Nøglen til et great Bornholm er en sund og selvkørende økonomi. I dag betaler resten af Danmark næsten halvdelen af alle Bornholms kommunale udgifter, hvis vi regner færgetilskuddet med. Med en ny grøn vækst, flere job og indbyggere er det en mulighed at stå på egne ben.

Selvom der er meget lang vej derhen, har vi allerede taget nogle meget store skridt i den retning. Regeringens mål om at fremrykke og udvide Energiøen på Bornholm er et kæmpe skridt, ligesom fredagens glædelige nyhed om sammenkobling af det store og det lille el-net hjælper os godt på vej.

Fremtiden for Bornholm afhænger af, om vi kan have arbejdspladser på vores ø midt ude i Østersøen. Her er Jensen, Espersen og Beckpack strålende eksempler på virksomheder, der med bornholmsk arbejdskraft konkurrerer med hele verdensmarkedet og har succes. Dem og deres ligesindede skal vi passe godt på og hjælpe til at vækste. Erhvervslivet er den økonomiske motor, der trækker os frem.

Den grønne fremtid med vindmøller, elnet, grønt brændstof til skibene og forhåbentlig også grøn trafik til, fra og på øen er det brændstof, vores økonomiske motor benytter. Havnen, kommunen og staten har slået tonen an med grøn offshore, grøn branding og energiø i megaformat.

Nu er turen kommet til alle os andre på Bornholm.

Hvordan bidrager vi til at udvikle Bornholm til at blive verdens mest grønne ø? Kun på den måde kan vi beskytte og udvikle vores unikke natur og kultur. Kan vores landbrug blive mere klimavenligt og samtidig komme i gang med at høste stort på det bæredygtige gourmet-image, som de små fødevareproducenter allerede har skabt? Hvis Bornholm være great skal vi være green. Men det er ikke nok. Øens børn skal også have det langt bedre. Vi skal skabe et samfund, hvor langt færre har alvorlige diagnoser og mistrives, hvor små børn ikke drikker sig fulde, og unge ikke dør af narkotika eller slår ihjel i skoven. Et greb er at give børnene fritidsklubber, så de kan indgå i sunde fællesskaber efter skole. Men indsatsen kræver langt mere end det. Flertallet i den nye kommunalbestyrelse har lovet vælgerne at rette op på forholdene for børnene, så det tegner heldigvis også lovende her.

Make Bornholm Green Again og fokusér på vores børn og erhverv."
2022-01-12 00:00:00,Udsigt til store havvindmøller vækker bekymring: Kom kritikken i forkøbet - vis hvordan de ser ud,Bornholms Tidende,"De fleste bornholmere, der som privatpersoner har indsendt høringssvar om energiøen til Energistyrelsen, bekymrer sig om projektets dimensioner og møllernes afstand til kysten, der går ned til 15 kilometer. De eneste visualiseringer af møllerne tager udgangspunkt i gamle forudsætninger.

De 53 høringssvar rummer en blanding af meget tekniske indvendinger og påmindelser fra andre statslige myndigheder, advarsler fra natur-og miljøorganisationer, anbefalinger fra bornholmske organisationer og opråb fra ganske almindelige bornholmere.

I den sidste kategori er projektets dimensioner den altovervejende bekymring.

En håndfuld bornholmere har indsendt dette enslydende svar med kritik af beslutningen, der åbner for, at de nærmeste møllerne kan stå blot 15 kilometer fra kysten. I den oprindelige aftale var 20 kilometer fastlagt som afstandskravet.

"" Jeg vil gerne gøre indsigelse mod, at man afviger fra den vedtagne anbefaling, nov.

2020, om at placere vindmøllerne 20 km fra kysten. Der bør være minimum 20 km fra kyst til vindmølle. Højden og mængden af vindmøller vil dominere kyststrækningen og udsynet til horisonten totalt. Problemet vil være stort selv ved 20 km's afstand, men 15 km er absolut uacceptabelt,"" skriver flere beboere.

INDVIRKNING PÅ LANDSKABET En del af høringssvarene er skrevet af folk, der deltog i et velbesøgt borgermøde i november.

Flere af dem savner information fra Energistyrelsen og Energinet om størrelsen på møllerne og transformatorstationen samt anlæggenes indvirkning på landskabet.

På borgermødet blev der ikke præsenteret nogen visualiseringer af møllerne.

"" Ingen svarede på, hvordan Eiffeltårns-højde rent faktisk tager sig ud, når man står på den bornholmske kyst. Det er da pærelet at udarbejde en simulering - og den tror jeg, at parterne i Offshore Bornholm står sig godt ved at få udarbejdet og præsenteret.

For at komme kritik i forkøbet"", skriver Esben Ørberg, der angiver, at han ellers helhjertet støtter energiøen.

De eneste offentligt tilgængelige visualiseringer blev lavet i 2020, og Tidende bringer i dag eksempler på de simulerede billeder, hvor rådgivningsfirmaet Urland har indtegnet havvindmøllerne, sådan som de forventes at tone frem i horisonten. Forudsætningen er 260 meter høje møller i en park på 2 gigawatt, hvor afstanden til land er mindst 20 kilometer. Disse forudsætninger er på det sidste punkt anderledes end virkeligheden i dag, hvor de statslige myndigheder lægger op til at flytte møllerne fem kilometer tættere på kysten. På borgermødet i november kom det desuden frem, at højden på fremtidens havvindmøller til energiøen - fra havoverflade til vingespids - kan blive højere end de 260 meter, som visualiseringen er baseret på. Endelig er det tænkeligt, at Folketinget kan vælge at udvide energiøen fra 2 til 3 gigawatt.

Også Birgitte Tolstrup ønsker mere information om dimensionerne. Hun var til stede til borgermødet, som hun forlod "" overvældet og harm"", skriver hun.

"" Vi SKAL producere grøn energi, det er jeg med på. At Bornholm har fået den tvivlsomme ære at blive verdens første energiø, er jeg fortvivlet over, men må nok resignere. Men bare at resignere uden at blive hørt, uden at protestere, kan jeg ikke acceptere,"" skriver Birgitte Tolstrup, der mener, at debatten op til den første indledende høring har været mangelfuld.

"" Har der været en grundig offentlig information om projektets størrelse og konsekvenser? NEJ. Har politikerne sikret sig at bornholmerne forstår projektets omfang? NEJ. Har der været nogen form for dialog? NEJ. Har vi haft nogen som helst indflydelse på projektets udformning? NEJ"", skriver Birgitte Tolstrup.

SEKUNDA-TURISTMÅL OG STØJ Flere andre bekymrede bornholmere understreger i deres svar, at de bakker op om investeringerne i havvindmølleparker.

"" Vi vil gerne pointere, at vi er tilhængere af den grønne omstilling. Men vi vil på det kraftigste opfordre til at placere kommende vindmøllepark(er) så langt væk fra den bornholmske kystlinje som muligt. Dvs.

længere ud på havet end 20 km fra kysten,"" skriver Poul Holm og Christine Holst og uddyber deres synspunkt: "" Vindmøller, som er dobbelt så høje som det højeste punkt på Bornholm, Rytterknægten 162 meter over havet, vil få enorme synsmæssige konsekvenser, hvis de placeres tæt på land. Vi frygter for, at de dejlige sydbornholmske strande med tilhørende turiststrømme vil udvikle sig til et sekunda-turistmål eller et område, som helt fravælges"".

DE SKAL LÆNGERE VÆK Tom Christensen og Kate Nielsen mener, at møllerne bør rykkes længere væk fra kysten, så man kan være sikker på at undgå støjgener.

"" Møllerne i Tyskland står længere væk fra kysten, og de er en del lavere end dem, man forventer skal opsættes ved Bornholm. (...) Vi er ikke imod opstilling af møllerne, men imod de støjgener, der medfører både for fastboende og turister"", skriver parret, der opfordrer Energistyrelsen at foretage og indhente beregninger, som tyskerne har foretaget.

Høringsrunden knyttede sig til rammerne for den forestående strategiske miljøvurderingen.

Fristen for at indsende svar var 13.

december, og først efter nytår har Tidende fået aktindsigt i høringssvarene. Der venter en ny høringsrunde senere på året.

    På borgermødet i november holdt repræsentanter Energistyrelsen, Energinet, Bornholms Regionskommune og Bornholms Energi og Forsyning indlæg om energiø-projektet. Cirka 140 tilhørere fulgte debatten."
2022-01-12 00:00:00,Efter at have gennemført udviklingsprojekter på Bornholm for omkring en milliard kroner: Denne gang har DTU-projekt også fokus på udviklingen af det lokale erhvervsliv,Bornholms Tidende,"DTU planlægger at intensivere universitetets tilstedeværelse på Bornholm og koble unge, kloge hoveder sammen med de bornholmske virksomheder i langt højere grad end tidligere.

Danmarks Tekniske Universitet (DTU) har siden 00' erne engageret sig i forskningsprojekter på Bornholm, og lige fra starten har professor Jacob Østergaard deltaget i samarbejdet med bornholmske aktører som Østkraft/ Bornholms Energi og Forsyning (Beof). DTU spiller også en vigtig rolle i et lovende projekt, som regionskommunen har været med til at sætte I gang sammen med en stribe andre lokale institutioner og store virksomheder. På tærsklen til energiøen rækker konsortiet ud efter millionstøtte fra Erhvervsstyrelsen til etableringen af et Nationalt Center for Grøn Energi.

At der strømmer offentlige støttekroner til DTU's projekter på Bornholm, er langtfra nogen nyhed. Det nye denne gang er, at DTU sammen med Beof og de andre nøgleaktører stiller dette spørgsmål: - Hvordan kan vi få nyttegjort det i forhold til det bornholmske erhvervsliv?, som Jacob Østergaard forklarer.

En stor del af de projekter, som DTU gennem årene har deltaget i med det bornholmske energisystem som undersøgelsesgenstand, har været finansieret af nationale eller EU-baserede teknologiudviklingsprogrammer på energiområdet.

- Der har været projekter for cirka en milliard kroner, siger Jacob Østergaard, leder af Center for El og Energi på universitetet, der har hovedsæde i Lyngby nord for København.

- Mange af aktiviteterne har handlet meget om udvikling af teknologier - og også om hvordan man bruger dem. Det kan være hos el-kunderne i Ecogrid-projektet, for landmænd eller på havnen, der har haft udstyr installeret. Vi kigger nu på energiøer og bunkerhub, altså hvordan Bornholm kan blive tankstation for grøn energi i Østersøen.

Så hidtil har der ikke været meget fokus på det lokale erhvervsliv? - Nej, pengene er givet til at udvikle ny teknologi. Men det har også kommet Bornholm til gode, at der har været afviklet alle disse projekter. Folk har været ansat og aflønnet til projekterne, elektrikere har været ude at sætte grej op, og kunder hos energiselskaberne har fået smarte varmepumper, solcelleanlæg, siger Jacob Østergaard.

EKSTRA INTERESSANT AT VÆRE HER Det nye samarbejde går efter at udnytte Bornholms momentum fra rollerne som testø, energiø og bunkerhub til at forbedre betingelserne for virksomheder, forklarer DTU-professoren.

- DTU som helhed vil gerne have erhvervsudvikling i hele landet, men vi kan bare se nogle synergier til det, der foregår på Bornholm, og som gør det ekstra interessant for os at være til stede på Bornholm og arbejde tæt sammen med Bornholm på energiområdet, siger Jacob Østergaard og uddyber, hvorfor universitetet er gået med i samarbejdet om et Nationalt Center for Grøn Energi.

- Med DTU-briller er Bornholm rigtig interessant, fordi vi kan accelerere udviklingen af nogle af de teknologier, som vi er med til at udvikle. Vi kan også bruge Bornholm i udviklingssammenhænge ved at bruge øen som case i undervisningen. Det vil vi rigtig gerne udbygge. Vi arbejder meget med energiøer og power-to-X, som hænger tæt sammen med planerne om at lave en bunkerhub, og vi ønsker også at være mere til stede rundt i Danmark. Alt det går hånd i hånd med at udvikle Bornholm erhvervsmæssigt på det her område.

UNGE, KLOGE HOVEDER I november indsendte kommunen ansøgningen til Erhvervsstyrelsen. Hvis den imødekommes, vil pengene lægge grunden til, at det bliver muligt at etablere Nationalt Center for Grøn Energi. Lykkes det at tiltrække de cirka 50 millioner kroner, som er påkrævet, vil DTU inden længe få en fast tilstedeværelse på Bornholm. Som led i et Nationalt Center for Grøn Energi planlægger universitetet at åbne et såkaldt residential college - en kollegium og uddannelsessatellit, der kan tage imod studerende, som drager til Bornholm for at undersøge aspekter i det bornholmske energisystem eller lave projekter med lokale virksomheder.

Det ligger i kortene, at selve det nationale center vil beskæftige sig med projekter inden for de tre hovedområder, som det regionale vækstteam har rettet opmærksomheden imod: 1) At blive Østersøens center for havvind, 2) at blive Østersøens grønne transporthub, og 3) at være en international testø.

- Eller fortsætte med at være det, for det er Bornholm allerede i dag, bemærker professoren om det tredje punkt.

- Det er de tre anbefalinger fra vækstteamet, men for at få udnyttet det erhvervsmæssigt skal der nogle flere ting til. Det ene er at få koblet nogle unge kloge hoveder på alt det her, så de både kan komme til Bornholm, arbejde sammen med virksomhederne og arbejde med det bornholmske system, siger Jacob Østergaard.

På den måde kan de studerende lære noget som led i deres uddannelse, samtidig med at deres arbejde kan gavne det bornholmske erhvervsliv.

- Nogle af dem vil - set fra det erhvervsmæssige perspektiv - måske se nogle muligheder i at få et job på øen bagefter. Nogle kan måske sågar finde på at lave en start up-virksomhed med en eller anden ny teknologisk løsning og placere sig på Bornholm, siger DTU-professoren om de studerende.

Han fremhæver, at innovationsprojektet både handler om at hjælpe de eksisterende bornholmske virksomheder og om at tiltrække nye virksomheder udefra til en landsdel, der ikke har mange store energivirksomheder til at trække det store læs.

NYE ERHVERVSMULIGHEDER På den måde har et nationalt center potentiale til at blive en stor gevinst for det bornholmske samfund, hvilket den nye borgmester, Jacob Trøst (K) også fremhævede i fredags, da han glædede sig over Energinets melding om, at det er realistisk at koble det bornholmske elnet til energiøen.

- Vi har desuden søgt vækstteam-midler til, at vi i regi af Nationalt Center for Grøn Energi netop kan at være med til at finde disse innovative løsninger. Så der kan også komme nye erhvervsmuligheder her, sagde Jacob Trøst.

Ansøgerne har en forhåbning om, at Rønnes gamle elværk på Lille Madsegade kan komme til at danne ramme om det nationale center.

- Vi vil gerne samle alt i et levende hus, der kan være mødested og et fremvisningssted for besøgende, et innovationshus og samlingspunkt for de studerende. Vi har haft kig på det gamle elværk, hvor man kunne lave et ret fedt miljø - og som historisk har nogle tråde tilbage til en funktion, der giver ret god mening i forhold til projektet, siger Jacob Østergaard, der har store forventninger til, hvad samarbejdet - som godt 30 DTU-studerende i denne uge får en forsmag på under et besøg på Bornholm - kan føre til.

- Det er alle elementerne tilsammen, der gør, at de forskellige aktører kan se sig selv i det her. De studerende vil kunne få noget ud af det, og det vil berige de andre dele.


TRE ANBEFALINGER

Overskrifterne på de tre anbefalinger fra det bornholmske vækstteam beskriver, hvor de lokale aktører ser store erhvervsmuligheder de kommende år: 1. Østersøens centrum for havvind 2. Testø for grøn energi og teknologi til energiøer 3. Østersøens grønne transporthub .


NATIONALT CENTER FOR GRØN ENERGI

Centrets vision er "" Bornholm som knudepunkt for grøn energi, der i krydsfeltet mellem teknologi, innovation og erhvervsudvikling vil udbygge Danmarks grønne førerposition."" Det samlede projekt ventes at få et budget i omegnen af 50 millioner kroner.

Regionskommunen bevilgede i november 2021 to millioner kroner som medfinansiering til ansøgningen. Kommunen forventer, at op til 85 procent af udgifterne til projektet kan blive dækket af Erhvervsstyrelsens tilskudspulje, der er målrettet initiativerne fra de regionale vækstteam.

Følgende organisationer har arbejdet aktivt med at skrive ansøgningen, men derudover havde flere store virksomheder og Energinet op til afsendelsen tilkendegivet, at de bakker op om et nationalt energicenter på Bornholm: Bornholms Regionskommune Business Center Bornholm Bornholms Energi og Forsyning Rønne Havn Danmarks Tekniske Universitet Center for Regional-og Turismeforskning Campus Bornholm Bornholms Landbrug og Fødevarer Erhvervsklynger, heriblandt MARLOG (maritime erhverv og logistik) Erhvervshus Hovedstaden Destination Bornholm.

    De 32 deltagere fra innovationskurset på Bornholm har haft undervisning ved det gmle elværk i lokalerne hos Multietnisk Kulturcenter, som har udlånt lokalerne.
    Thomas Vibe Hoffmeyer kommer fra Bormholm og har studeret på Danmarks Tekniske Universitet i 2,5 år. Han glæder sig over den grønne energiudvikling på Bornholm, som kan betyde, at han vender tilbage efter endt uddannelse til civilingeniør for at bo og arbejde på Bornholm. Fotograf Berit Hvassum
    Team ' Bok Bok' fik til at opgave at komme med bud på problemstillingen, "" Hvordan skal overskudsstrøm fra inverter clipping udnyttes, så Beof's profit optimeres uden at kompromittere miljø og klima?""."
2022-01-14 00:00:00,"Ørsted, Siemens og Danfoss er med i storstilet energiprojekt",Bornholms Tidende,"Branchens tunge drenge støtter sammen med blandt andet DTU og Energinet op om skabelsen af Nationalt Center for Grøn Energi på Bornholm.

Ørsted, Siemens Gamesa, Danfoss og Haldor Topsøe er blandt de navnkundige virksomheder, der er gået ind i projektet Nationalt Center for Grøn Energi.

I alt har 19 vidt forskellige aktører status som økonomiske partnere. Tidende bragte onsdag en liste over de medansøgere, der var bekræftet i starten af november, men siden da er der faldet aftaler med blandt andet de fire store virksomheder.

Blandt de lokale partnere er Bornholms Regionskommune, der i november på vegne af samarbejdspartnerne i november sendte en ansøgning til Erhvervsstyrelsen med ønsket om at få del i en pulje på 600 millioner kroner. Pengene stammer fra EU's strukturfonde og skal fordeles mellem danske projekter, som de syv regionale vækstteam har udvalgt.

Geografisk er det bornholmske vækstteam det klart mindste af de syv, men på grund af energiøens betydning og det nationale udsyn håber partnerne, at det kan lade sig gøre at få et beløb, der klart overstiger den andel, der ville tilfælde Bornholm, hvis Erhvervsstyrelsen udelukkende forholdt sig til landsdelens knap 40.000 indbyggere.

- Vores ansøgning på 50 millioner skyder over befolkningens proportioner, men til gengæld er projektforslaget jo et nationalt center, som ikke alene er til gavn for det bornholmske erhvervsliv, men som også skal udbygge hele Danmarks førerposition inden for grøn energi, forklarer udviklingskonsulent Mads Boss, der er regionskommunens projektleder.

- Den nationale vinkel er det, som berettiger ansøgningen, siger han om ambitionen på 50 millioner kroner.


NYSKABENDE TEKNOLOGI

Energiøerne vil tvinge branchen til at udvikle ny teknologi, og det har fået mange store virksomheder til at gå med som økonomiske partnere. En af nyskabelserne bliver måden, man med HVDC-teknologi (et højspændingsnet på jævnstrøm) på transformerstationen kan forbinde havvindmøllerne med elnettet.

- At teste nye løsninger, der skal bygges ind i transformatorstationerne, har haft stor interesse fra DTU, men også for energikæmperne i ansøgningen som Ørsted og Siemens, forklarer Mads Boss.

Energinet er også gået med i projektet vil som statslig myndighed samt ejer af højspændingsnettet og større transformatoranlæg få en vigtig rolle. Ved at have status som økonomisk partner kan virksomhederne og organisationerne få dækket udgifter til arbejdet.

- For at man kan få dækket konsulent-eller lønudgifter i projektet, skal man være, hvad Erhvervsstyrelsen kalder økonomiske partnere, forklarer Mads Boss.

- Hvis man finder ud af, at der skal flere partnere med, kan man tilføje dem på et senere tidspunkt, tilføjer han.


NYT SELSKAB

Pengene fra EU-puljerne, som Erhvervsstyrelsen fordeler, kan dække op til 85 procent af ansøgernes udgifter. De resterende 15 procent skal projektets deltagere medfinansiere.

"" Udover medfinansieringen forventes en kreds af stiftende partnere at indskyde mellem 10-15 mio. kr. i startkapital til et nyoprettet selskab kaldet Nationalt Center for Grøn Energi,"" skrev kommunen i november, inden ansøgningen blev afsendt. Økonomiudvalget bevilgede da to millioner kroner til kommunens medfinansiering.

Bornholms Regionskommune er operatør på ansøgningen og projektet, indtil et selvstændigt selskab for Nationalt Center for Grøn Energi er etableret. Anført på listen over ansøgerne står dette fremtidige selskab, som derfor vil være berettiget til at modtage økonomisk støtte.

- Der er lagt op til at etablere Nationalt Center for Grøn Energi som en form for selskab, som deltager på lige fod i projektet som øvrige partnere. Selskabet er tiltænkt rollen som den fremadrettede drivkraft og samlingspunktet for arbejdet med alle de forskellige udviklingsspor, forklarer Mads Boss.

I februar ventes Erhvervsstyrelsen at fordele vækstteam-midlerne, der stammer fra EU's regionalfond og socialfond. Pengene skal være brugt og projektet afrapporteret senest 30. juni 2023.


SYV OMRÅDER

I den bornholmske vækstteam-ansøgning er der udpeget syv indsatsområder - eller "" arbejdspakker"", som det kaldes i projektmaterialet.

De syv områder fordeler sig således. I parentes står der, hvilken organisation der har ansvaret som leder for hver af de syv arbejdspakker: Nationalt Center for Grøn Energi (Bornholms Regionskommune) Energiø (Bornholms Regionskommune) Power-to-X (Rønne Havn) Test-ø (Bornholms Energi og Forsyning) Innovationshub (Business Center Bornholm) Residential College (Danmarks Tekniske Universitet) Datahub (Danmarks Tekniske Universitet) .


19 ØKONOMISKE PARTNERE

En blanding af store virksomheder, forskningsinstitutioner, brancheorganisationer og lokale aktører er gået sammen om ansøgningen til Erhvervsstyrelsen: Ørsted Siemens Gamesa Danfoss Haldor Topsøe Energinet Skovgaard Invest Business Center Bornholm Bornholms Regionskommune Bornholms Energi og Forsyning Rønne Havn DTU Center for Regional-og Turismeforskning Campus Bornholm Nationalt Center for Grøn Energi.

(Et planlagt nyt selskab) Copenhagen Capacity (udenrigsministeriets organisation til tiltrækning af udenlandske investeringer og virksomheder) Gate21 (grønt partnerskab i den dansksvenske Greater Copenhagen-region) Digital Lead Energy Cluster Denmark MARLOG De tre sidstnævnte er erhvervsklyngeorganisationer inden for henholdsvis digital teknologi, energi og det maritime/ logistiske område.

Rettelse 15.01.2022:

I fredagens artikel om det bornholmske konsortium bag Nationalt Center for Grøn Energi manglede Offshore Center Bornholm på kommunens liste over økonomiske partnere. I samme liste skrev vi, at Copenhagen Capacity skulle være Udenrigsministeriets organisation til tiltrækning af udenlandske investeringer. Det er forkert. Copenhagen Capacity er en non-profit-organisation og selvstændig privat fond, der arbejder med tiltrækning af udenlandske virksomheder og arbejdskraft - og som har et samarbejde med Udenrigsministeriets "" Invest in Denmark."" jn.

	
 

    Drømmeplaceringen for det fysiske samlingspunkt i et nationalt center er Elværket i Rønne. De fredede bygninger ejes af Bornholms Regionskommune. "
2022-01-15 00:00:00,Energiøen i Østersøen er kommet godt fra land,Bornholms Tidende,"I 1991 var Danmark det første land i verden til at bygge en havvindmøllepark.

Og om få år bliver Danmark også det første land i verden med en energiø.

Ideen om en energiø i Østersøen er kun få år gammel, men allerede nu er visionen kommet godt fra land. Og nok så vigtigt har den skabt grobund for planer og udvikling, der kan skabe vækst lokalt og nationalt.

Som vi siger på Bornholm, så har vi allerede bygget øen. Og vi er også klar på at høste de mange fordele, som energiøen vil give for Bornholm, øens beboere og de lokale virksomheder.

Forleden kom nyheden om en tilkobling af energiøen til det bornholmske elnet.

Det betyder, at Bornholm ikke længere behøver at have dieselgeneratorer stående som reservekapacitet til søkablet for at sikre forsyningssikkerheden.

Når der kommer en samfundsøkonomisk besparelse ved tilkoblingen af det bornholmske elnet, kommer strømmen fra vindmøllerne samtidig de bornholmske borgere og virksomheder til gode.

Det samme gælder, når det handler om at høste de fordele, en tilkobling kan give i forhold til produktion af grøn strøm på øen.

Havnen i Rønne arbejder på et projekt om at gøre Bornholm til en grøn tankstation for de mange skibe, som årligt sejler til og fra og rundt om Bornholm.

Ideen med en grøn tankstation tager afsæt i, at der både kan ske import, produktion og eksport af grønne brændsler til skibe.

Men produktionen af grønne brændsler kræver, at en del af energien fra energiøen også tænkes ind i lokal power-to-x-produktion af grøn energi.

For at det kan lykkedes, er der stadigvæk mange usikre spørgsmål, som skal besvares. Hvilken type brændstof skal produceres, hvor og hvordan tankning skal ske? Men lige meget svarene på de spørgsmål, så sender projektet et signal om, at vi på Bornholm som udgangspunkt ser mulighederne ved energiøen.

Skal mulighederne blive til konkrete projekter og arbejdspladser, er der ingen tvivl om, at det kræver politisk støtte og opbakning. Lokalt, men i høj grad også nationalt.

For opbakning fra øens borgere og virksomheder er der - det er vi sikre på, så længe det står klart, at energiøen også skaber værdi lokalt."
2022-01-15 00:00:00,Bornholmske indvendinger mod landanlæg: Udskriv en arkitektkonkurrence og grav hallerne ned,Bornholms Tidende,"I høringssvar om Energiø Bornholm opfordrer blandt andre Arkitektforeningen og et par nyvalgte lokalpolitikere til, at myndighederne gør sig umage for at involvere arkitekter, når landanlægget på Sydbornholm skal tegnes.

På det første borgermøde om energiøen i november løftede Energinet sløret for, hvordan den type landanlæg plejer at se ud. I præsentationen viste vicedirektør Marian Kaagh fra Energinet billeder af jyske transformatorstationer, der er lidt mindre end energiøens. De fremmødte fik at vide, at omformeranlægget på Bornholm vil blive mellem 23 og 25 højt. Der skal bygges flere bygninger, der i Energinets eksempler var firkantede klodser med en grundplan på 103 x 60 meter. I alt er der brug for at finde areal på cirka 90 hektar (0,9 kvadratkilometer) til landanlægget, som vil blive hegnet ind.

Den forventede fremtoning i det sydbornholmske landskab optager mange, kan man læse i høringssvarene, som Tidende har fået aktindsigt i. Flere reagerer på Energinets præsentation på Green Solution House i november, hvor Marian Kaagh fortalte om, hvad man normalt gør for at få de store strømanlæg til at passe ind i omgivelserne.

Sædvanligvis planter Energinet træer og anden lokal vegetation omkring transformatorstationerne, men det vil være forkert at glemme bygningerne og de store installationer, der skal stå under åben himmel, mener Gugga Zakariasdottir, som har skrevet et høringssvar på vegne af Arkitektforeningens bornholmske afdeling.

"" Beplantning kan gøre meget, men udgangspunktet må altid være at udforme bygninger og anlæg, så de indpasses funktionelt og visuelt i de pågældende omgivelser.

Arkitektforeningen på Bornholm vil derfor opfordre til, at der udskrives en arkitektkonkurrence, inden den forestående planlægningsproces (udarbejdelse af kommuneplantillæg og lokalplanforslag) igangsættes,"" skriver Gugga Zakariasdottir på vegne af Arkitektforeningen.

Hun foreslår at udskrive en åben, international konkurrence, hvor der både skal tages højde for, hvordan bygningerne kan udformes æstetisk, og hvordan bygninger og de udendørs højspændingsinstallationer kan indpasses i landskabet.

"" Der er brug for, at arkitektfagets kreativitet sætter ind for at løse en opgave og danne typologier for fremtidigt byggeri - at skabe et projekt, der gerne inspirerer andre rundt om i verden, når der i de kommende år skal satses massivt på den grønne omstilling af energisektoren"", skriver Arkitektforeningens lokalafdeling.


MESTERVÆRK

Mikael Benzon, nyvalgt kommunalbestyrelsesmedlem fra Enhedslisten, er enig i, at arkitekterne ikke må glemmes, når transformator-og omformerstationen skal designes.

"" Formgivning af bygninger er for vigtigt at overlade til ingeniører"", skriver han.

"" Bornholm risikerer jo at skulle lægge jord til et kæmpe industrianlæg, som vil være et voldsomt fremmedelement i vores karakteristiske natur og kulturlandskab. Det bør være statens opgave, som bygherre, at udskrive en arkitektkonkurrence, så det bornholmske landskab ikke bliver voldtaget, men tværtimod beriges med et arkitektonisk mesterværk. Et mesterværk, der på land kan stå mål med de teknologiske ambitioner på havet. Et mesterværk af en art som kan skabe international opmærksomhed og blive et eksempel på kombinationen af arkitektonisk og teknologisk vision og kunnen,"" skriver Mikael Benzon.

Hans partifælle Stig Westermann, der ligeledes er ny i kommunalbestyrelsen, opfordrer Energistyrelsen til at involvere "" en af vores stærkeste brands på øen - nemlig vores store tradition for kunsthåndværk i verdensklasse"", som han skriver: "" Måske kunne I udskrive en konkurrence blandt de bornholmske kunsthåndværkere.

Hvem kan ' indpakke' hele eller dele af bygningen/ bygningerne på den mest kreative og smukke måde? Det, som ikke er bygninger, kunne så ' indpakkes' i natur i form af træer, volde og søer. En historie om vedvarende grøn energi - kunst og natur. Det fås vel ikke bedre"", opsummerer Stig Westermann.


NEDSÆNKNING

En anden måde at mindske den visuelle påvirkning af de store klodser ville være at grave dem ned. Dette foreslår blandt andre Michael Trolle, som mener, at regionskommunen og andre bornholmske aktører bør arbejde for at kamouflere landanlægget.

"" At etablere Energiø Bornholm skal følge med store krav til den visuelle belastning fra anlægget fra Bornholms side. Ikke mindst i forhold til en nedsænkning i terrænet af hele anlægget, såvidt som etablering af et visuelt acceptabelt område med beplantede volde omkring anlægget, så det - over tid - vil forsvinde, i takt med at træer på de nye volde vokser sig højere,"" skriver Michael Trolle i sit høringssvar.

Også Bornholms Miljø-og Energiforening (BOMEF) anbefaler, at forundersøgelserne ser på muligheden for en delvis nedgravning eller nedsænkning i terrænet for at minimere de visuelle gener. Foreningens formand Peter Haag opfordrer samtidig myndighederne til at placere landanlægget på marker med landbrugsdrift.

"" Naturen på Sydbornholm er i forvejen belastet. BOMEF foreslår derfor, at der primært udtages eksisterende landbrugsjord til anlægsarealet i stedet for naturområder,"" skriver formand Peter Haag, Han foreslår desuden, "" at forundersøgelserne omfatter, om de mange tagflader af det forudsete anlæg kan stilles til rådighed for placering af solceller - i stedet for at sådanne solceller skulle placeres direkte på landområder"".

VINDMØLLEBRANCHEN FØLGER MED De bornholmske indvendinger er allerede blevet noteret hos vindmøllebranchens interesseorganisation, Wind Denmark, der opfordrer de statslige myndigheder til at interessere sig for "" de visuelle forhold"".

Det sydbornholmske område, der er udpeget til at lægge jord til transformatorstationen, "" kan siges at kendetegne den bornholmske idyl med bølgende marker i et åbent landskab med meget lidt bebyggelse,"" skriver Wind Denmark.

"" Et landanlæg, der skal kunne håndtere op til 3 GW havvind, vil alt andet lige være af betydelig størrelse og vil derfor også medføre en væsentlig visuel påvirkning, der hvor det vil blive etableret. Af den grund, og særligt grundet nogle bornholmere har udtrykt bekymring for, hvilken effekt et stort industrielt anlæg kan få for den lokale turisme og Bornholms image som en turist-ø, anbefaler Wind Denmark, at de visuelle forhold bør have en høj detaljeringsgrad"", skriver Wind Denmark i høringssvaret.

Høringen, som varede frem til 13. december, handlede om at indsamle idéer og forslag forud for den strategiske miljøvurdering, som Energistyrelsen sætter i gang i år. I løbet af 2022 vil regionskommunen også indlede planlægningsarbejdet. Inden for få måneder ventes det at området, hvor landanlægget skal opføres, vil blive fundet.

Energistyrelsen har indtil videre udpeget en zone på Sydbornholm mellem Arnager og Raghammer Odde som stedet, hvor kablerne fra havvindmølleparkerne føres i land. Landanlægget kan placeres op til fem kilometer fra kysten.

Det bør være statens opgave, som byg herre, at udskrive en arkitektkonkurrence, så det bornholmske landskab ikke bliver voldtaget, men tværtimod beriges med et arkitektonisk mesterværk.

Mikael Benzon, i høringssvar om energiøen til Energistyrelsen.

    Energinet præsenterede to versioner af et landanlæg til havvindmølleparker på to gigawatt. De største bygninger bliver cirka 25 meter høje, og der vil blive behov for at indhegne et areal på mellem 30 og 50 hektar. Landskabet på illustrationen er ikke bornholmsk, men i foråret 2022 ventes Energinet at have indsnævret placeringen for transformator-og omformningsstationen, så der kan laves mere præcise visualiseringer."
2022-01-20 00:00:00,Thors til Energistyrelsen: Så få som muligt skal generes,Bornholms Tidende,"Bornholms Regionskommune byder sig til over for Energistyrelsen, men forventer at blive inddraget tidligt, når der i den sydbornholmske natur skal findes plads til det pladskrævende landanlæg til energiøen.

På Sjælland har udsigten til at huse et landanlæg med en 25 meter høj omformerstation fået borgmestrene i Ishøj og Høje-Taastrup til at bede Energistyrelsen om at slippe for at blive en del af energiø-projektet.

Sådan en melding fik Energistyrelsen ikke i høringssvaret fra Bornholms Regionskommune, som Tidende har fået aktindsigt i.

Med henvisning til ambitionerne om at overgå til CO2-neutrale energikilder i 2025 og gøre Bornholm fossilfri i 2040 forpligter regionskommunen sig til at bidrage til energiøen.

"" Vores mål udspringer af ønsket om at tage ansvar for en bæredygtig udvikling og samtidig skabe lokal erhvervsudvikling.

Bornholm ønsker derfor at gå konstruktivt ind i arbejdet med at realisere Energiø Bornholm og er indforståede med, at det kræver, at Bornholm lægger arealer til opstilling af landanlæg for havvindmølleparken,"" skrev daværende borgmester Thomas Thors (S) i det høringssvar, som kommunen indsendte i november.

ENESTÅENDE LANDSKAB I svaret understreger Thomas Thors, at kommunen forventer at blive inddraget tidligt, op til de afgørende beslutninger om landanlægget skal træffes, især hvad angår valget af placeringen på Sydbornholm og udformningen.

"" Bornholms landskab er enestående. Det er i høj grad landskabet og naturen, som er identitetsskabende for øen. Derfor er det også vigtigt, at arbejdet med at udvælge placering, indretning og design af det landbaserede anlæg bliver grundigt og gennemarbejdet.

Vi ser frem til, at Energistyrelsen fremlægger visualiseringer og landskabelig tilpasning på flere lokationer forud for den endelige udvælgelse af placering. I den forbindelse er det vigtigt, at der tages højde for arealer med særlig beskyttelsesstatus som f.

eks. fortidsminder, fredninger og beskyttet natur,"" skriver regionskommunen.

DET REELLE AREAL I høringssvaret stiller kommunen fire relevante spørgsmål til planens indhold. Et af dem handler om den faktiske størrelse på højspændingsstationen, der både skal rumme op til 25 meter høje haller til omformeranlæg, hvor vindmøllestrømmen kan konverteres til jævnstrøm, og udendørs transformationskomponenter: "" Hvor meget areal forventes selve anlægget til højspændingsstation at optage?"", spørger kommunen. Energistyrelsen lægger op til, at der skal findes et planareal på 90 hektar til landanlægget, men dette område rummer også udenomsarealer, og det indhegnede areal ventes at få en størrelse på 30-50 hektar, forklarede repræsentanter fra Energinet på borgermødet i november.

I et andet afsnit i høringssvaret konstaterer kommunen, at projektets størrelse vil få konsekvenser for bornholmske lodsejere og naturinteresser.

"" Et areal på 90 hektar vil formodentlig omfatte ejendomme, naturområder mm, som vil blive påvirket i større eller mindre grad. Det kan ikke undgås i en bornholmsk kontekst. Det spiller en afgørende rolle, at så få som muligt får gener, og at påvirkningen på landskab og natur minimeres mest muligt,"" skriver kommunen i høringssvaret.

Den nye borgmester følger sin forgængers linje og lægger især vægt på, at han vil arbejde for, at bornholmerne bliver hørt.

- Jeg synes, det er vigtigt at inddrage borgerne, og at de kan komme med ønsker til placeringen, siger Jacob Trøst til Tidende.

Energiøens landanlæg skal placeres på det sydlige Bornholm. Kablerne fra havvindmølleparkerne skal føres i land på strækningen mellem Arnager og Raghammer Odde, og Energistyrelsen lægger op til at transformator-og omformerstationen højst skal placeres fem kilometer fra kysten.


FIRE SPØRGSMÅL

I høringssvaret til Energistyrelsen stiller Bornholms Regionskommune fire spørgsmål, der siger noget om projektets størrelse og tvivlsspørgsmål. Det lykkedes ikke onsdag for Tidende at få oplyst af kommunen, om Energistyrelsen har besvaret spørgsmålene: - Bornholms Regionskommune antager, at høringens plankorridor på 1.000 meters bredde til kabler skal opfattes som et bruttoareal, inden for hvilket kablerne skal føres, men at det fremtidige servitutareal hen over kablerne bliver meget smallere. Hvor bredt et areal forventes kablerne at servitutbelægge? - Tilsvarende antager Bornholms Regionskommune, at det i høringen omtalte planareal på 90 hektar er mere end rigeligt til den fremtidige højspændingsstation. Hvor meget areal forventes selve anlægget til højspændingsstation at optage? - Er den resterende del af planarealet på 90 hektar tiltænkt erhvervsudvikling? Fra regionskommunens side er der et ønske om at drøfte mulighederne for, at placere PtX-produktion, energitungt erhverv samt erhverv, der kan udnytte overskudsvarmen i nærhed af landanlægget.

- Vi er desuden nysgerrige på, hvilke anlæg der vil blive synlige ved ilandføringspunkterne og på havet mellem land og havvindmøllerne?.

    Kommunen efterspørger i høringssvaret til Energistyrelsen visualiseringer af landanlægget på flere mulige beliggenheder og information om tilpasningen til landskabet. På borgermødet i november fremlagde Energinet illustrationer, hvor landanlægget til Energiø Bornholm var placeret i et jysk agerlandskab. Dette billede viser den store udgave af en højspændings-og omformerstation på 2 gigawatt, og hvor træer skjuler en del af anlægget."
2022-01-20 00:00:00,Modstand mod energiø-planer ulmer på Sjælland,Bornholms Tidende,"Borgmestrene i Ishøj og Høje-Taastrup Kommuner advarer energimyndighederne mod at bygge omformerstationen til Energi Bornholm i Solhøj, hvor Energinet foretrækker at placere anlægget.

Kablerne fra Energiø Bornholm skal føres til Sjælland, hvor de nationale energimyndigheder arbejder på at finde plads til en omformerstation med bygninger af samme størrelse som landanlægget på Sydbornholm. Energinet foretrækker ifølge TV2 Lorry at opføre højspændingsanlægget ved Solhøj nær Høje-Taastrup, da denne placering vil kræve færrest muligt udbygninger af elnettet. Denne prioritering håber borgmestrene i Ishøj og Høje-Taastrup at undgå.

I et fælles høringssvar til Energistyrelsen argumenterer de to vestegnskommuner for, hvorfor omformerstationen, der vil få en højde på cirka 25 meter, ikke skal placeres i Solhøj.

- Vi taler jo om to bygninger, der har en højde, der svarer til en syv-otte etagers bygning, og som man vil ligge i det åbne land.

Her har vi landbrug, fredsskov og kildepladser.

Det er vanskeligt at få til at rime på grøn omstilling, siger Ishøj Kommunes borgmester, Merete Amdisen (S), til TV2 Lorry.

Foruden de landskabelige værdier i området vil omformerstationen få negative konsekvenser for byudviklingsområdet Nærheden i Høje-Taastrup Kommune, mener borgmestrene, som derfor opfordrer energimyndighederne til at se på "" mere kystnære områder, hvor beliggenhedskommunen kan drage fordel af at have transformatorstationerne liggende"".

RETUR TIL VEKSELSTRØM Det eksisterende 400 kV-højspændingsnet løber forbi Solhøj, hvor der ikke ligger en højspændingsstation i dag. Energinet og Energistyrelsen har i høringsmaterialet udpeget de eksisterende transformatorstationer ved Avedøreværket eller Hovegård vest for Ballerup som alternativer.

For at undgå store tab skal havvindmøllestrømmen fra Bornholm transporteres til Sjælland og Tyskland som jævnstrøm, efter at den er konverteret fra vekselstrøm til jævnstrøm på det bornholmske anlæg. Ved omformerstationen på Sjælland skal den på ny konverteres til vekselstrøm, så elektriciteten kan flyde ud i det østdanske elnet.

Til landanlægget på Sjælland bliver der ifølge Energistyrelsens høringsmateriale brug for et planareal på cirka 40 hektar. Til sammenligning skal der på det sydlige Bornholm findes et areal på omkring 90 hektar (0,9 kvadratkilometer).

    Den sjællandske omformerstation skal placeres inden for fem kilometer af tre udpegede steder langs det østsjællandske 400 kV-højspændingsnet. Den foretrukne placering er Solhøj nær Høje-Taastrup, hvor der i dag ikke ligger en transformatorstation. Illustration: Energistyrelsen
    Energistyrelsen har udpeget fire strækninger i Køge Bugt, hvor eksportkablerne fra Energiø Bornholm kan føres i land på Sjælland"
2022-01-22 00:00:00,"Efter sommerferien kan du se, hvordan havvindmøllerne vil se ud fra kysten",Bornholms Tidende,"Nye visualiseringer af havvindmølleparkerne til energiøen vil blive fremlagt på den anden side af sommerferien, når miljøvurderingen er færdig. Billederne vil tage udgangspunkt i "" worst case""-scenarier og måske indeholde videoer, der kan simulere, hvordan lysblink fra mølletårne vil tage sig ud fra kysten.

Efter at have læst pointerne fra bornholmere og de mange organisationer og nationale myndigheder, der indsendte høringssvar forud for arbejdet med miljøvurderingen, har Energistyrelsen kommenteret indvendingerne og kommentarerne i et høringsnotat.

Både privatpersoner og regionskommunen har ytret ønske om hurtigst muligt at få lavet nogle visualiseringer, der kan vise, hvordan landskabet og udsigten vil blive påvirket af havvindmøllerne.

Disse visualiseringer vil blive lavet som en del af miljøvurderingen, og som udgangspunkt vil de blive offentliggjort, når den færdige miljøvurdering skal i høring i andet halvår af 2022, bekræfter Energistyrelsen over for Tidende.

Dermed må bornholmerne vente lidt endnu med at få syn for sagn.

Da energiøen og havvindmølleparken med den nuværende tidsplan først skal stå færdig i 2030, er det for tidligt at sige, hvor store møllerne kan blive. Ud over den teknologiske udvikling vil det også afhænge af, hvilke valg vinderen af udbuddet kommer til at vælge.

Energistyrelsen pointerer i høringsnotatet, at den endelige visiualisering ikke vil blive lavet, "" før der udarbejdes VVM for det konkrete projekt, da opstillingsmønster og type af mølle ikke er kendt endnu"". Derimod vil der blive fremstillet "" eksempelvisualiseringer"" i løbet af 2022.


BLINK OM NATTEN

Bornholms Regionskommune ønsker, at "" miljørapporten visualiserer et ' worst case'-scenarie"", skriver kommunen i høringssvaret.

"" Det vil sige, at rapporten bør vise, hvordan det ser ud, når den højest tænkelige mølle opstilles på den nærmeste placering set fra Bornholms sydkyst og andre højere beliggende steder på øen"". Dette ønske vil blive opfyldt i de første visualiseringer, lover Energistyrelsen.

"" Eksempelvisualiseringer vil indeholde ' worst case', herunder forskellige afstande fra kysten"", skriver Energistyrelsen og henviser til en visibilitetsanalyse, som Rambøll har lavet af Thor Havvindmøllepark, der frem mod 2027 skal opføres 22 kilometer ud for Jyllands vestkyst.

Flere privatpersoner har i høringssvar kommenteret blinkende lys fra vindmøllerne om natten, og denne påvirkning i de mørke timer vil også være med i visualiseringerne.

Energistyrelsen er i øjeblikket "" ved at afklare mulighederne for, om disse eksempelvisualiseringer også kan indeholde video, så blinkeeffekten kan tydeliggøres"", skriver styrelsen i notatet.

I rapporten om Thor-parken er der lavet visualiseringer af møllerne om dagen om natten fra adskillige steder langs kysten. Der er både illustrationer af vindmøller med en kapacitet på 8 MW og af de noget større 15 MW-møller.


350 METER

Hvor store fremtidens møller til Energiø Bornholm kommer til at blive, er uvist, men Energistyrelsen skriver i et notat følgende om størrelsen op til vingespidsen.

"" Det er ikke usandsynligt, at havvindmøllerne vil kunne have en totalhøjde på over 350 meter og optage et samlet areal for de 3 GW på op til 660 km2"".

Både regionskommunen og vindmøllebranchens interesseorganisation, Wind Denmark, har opfordret Energistyrelsen til at være tydeligere om, hvor stor en kapacitet vindmølleparkerne syd og sydvest for Bornholm skal have.

Daværende borgmester Thomas Thors skriver i høringssvaret, at regionskommunen gerne vil "" inddrages i beslutningen om, hvorvidt Energiø Bornholm skal dimensioneres til 2 eller 3 GW. Foreløbig har usikkerheden tilsyneladende betydet, at arealreservationer både på land og på vand er udvidet betydeligt"".

- Som det også er fremgået af pressemeddelelser og høringsmaterialet, er det ikke, fordi der foreligger en beslutning om 3 gigawatt, siger fuldmægtig Susannah Keller Finn i Energistyrelsen til Tidende.

I udkastet til afgrænsningen understreger Energistyrelsen, at politikerne heller ikke har afgjort, om møllerne kan blive rykket fem kilometer nærmere end i den oprindelige plan.

"" Etablering af havvindmøller tættere på kysten end 20 km vil kræve en ny politisk beslutning herom,"" skriver styrelsen i høringsnotatet.


15, 20 KM ELLER LÆNGERE VÆK

At miljøvurderingen skal tage udgangspunkt i, at de nærmeste havvindmøller kan komme til at stå 15 kilometer, kritiseres af flere bornholmere. Flere ønsker, at myndighederne rykker møllerne længere væk fra kysten end 20 kilometer.

"" Flere høringssvar opfordrer til, at møllernes højde og afstande fra kysten bør hænge sammen, des højere møllerne er, des længere væk fra kysten"", skriver Energistyrelsen i en opsummering af de bornholmske bekymringer, som kommenteres i én sætning, der skærer problematikken ud i pap: "" Der vil ikke være plads til et tilstrækkeligt antal vindmøller til at opnå den ønskede el-produktion,"" svarer styrelsen.

Bornholmere med adresse ud til kysten skal ikke regne med at få erstatning på grund af forringet udsigt, slår Energistyrelsen også fast i notatet.

"" Der vil som udgangspunkt ikke ske tabskompensation som følge af selve havvindmøllerne.

Etablering af anlæg på land kan dog under visse betingelser føre til, at borgere vil kunne tildeles erstatning"".

"" I så fald vil det først og fremmest være Energinet som vil kontakte borgere, når det fremtidige projekt er modent hertil. Der henvises endvidere til Energinets hjemmeside om aftaler og erstatning."" Energistyrelsen oplyser til Tidende, at den endelige afgrænsningsudtalelse, der endnu ikke er offentligt tilgængelig, i denne uge er godkendt og sendt til Energinet, der nu kan gå i gang med arbejdet. Miljøvurderingen vil på vegne af Energinet blive lavet af en ekstern rådgiver.


VISUALISERINGER

I den foreløbige afgrænsningsudtalelse skriver Energistyrelsen dette om visualiseringerne: "" Etablering af havvindmølleparker vil indebære, at parkerne kan ses på stor afstand og dermed medføre en visuel påvirkning.

De kommende havvindmølleparker forventes at være synlig fra kysten, og der kan eventuelt være kumulative påvirkninger fra andre eksisterende, under etablering eller planlagte havvindmølleparker og herunder i tysk, svensk og polsk farvand. Selvom den konkrete visuelle påvirkning vil afhænge af den konkrete placering, valget af møller og det endelige layout skal den visuelle påvirkning indgå i miljørapporten for så vidt muligt at give et realistisk indtryk af, hvor synlig en havvindmøllepark kan forventes at være."" Kilde: Energistyrelsen .


TIDSPLAN

Efter den overståede idéhøring påbegynder Energinet nu udarbejdelsen af miljøvurdering af planen for Energiø Bornholm.

Resultatet af disse miljøvurderinger forventes fremlagt i offentlig høring i anden halvdel af 2022.

Derefter vil udarbejdelsen af miljøkonsekvensvurdering af landanlæg følge. Det er forventningen, at der vil blive indkaldt til idéhøring for VVM for landanlæg i 2. halvår af 2022, og i offentlig høring i 2024.

Udstedelsen af en VVM-tilladelse til landanlægget forventes at foreligge i starten af 2025.

Når budvinderen til byggeriet af havvindmølleparkerne er udpeget, skal budvinderen gennemføre en miljøkonsekvensvurdering af projektet på havet. Denne proces forventes gennemført i 2026- 2028. Som led i denne miljøvurderingsproces forventes idéhøring i 2026 og offentlig høring om miljøkon-sekvensrapporten forventes i 2028, men disse tidspunkter er pt. udelukkende vejledende.

Sideløbende med den statslige proces og høringsrunder kommer Bornholms Regionskommune også til at gennemføre en planproces i forhold til landanlægget.

Dette arbejdet er planlagt til at gå i gang i foråret 2022.

    aliseringer til energiø-projektet, her er en illustration fra Dueodde. Billederne tager udgangspunkt i parker med en kapacitet på 2 GW bestående af 260 meter høje møller, hvor de nærmeste står 20 kivisualiseringer vil indeholde et scenarie med 3 GW og møller stående 15 kilometer fra kysten. Også højden kan ændres, for Energistyrelsen lægger op til, at fremtidens møller kan få en totalhøjde på over"
2022-02-05 00:00:00,Stort millionbeløb til grønt fyrtårnsprojekt,Bornholms Tidende,"27 millioner fra Danmarks Erhvervsfremmebestyrelse giver drømmen om et nationalt center for udnyttelse af grøn energi fra havvindmøller, der er planlagt til en placering i det gamle elværk i Rønne, et skub i den rigtige retning.

Bornholm tager det første, store skridt på vejen mod grundlæggelsen af et center for grøn energi.

Et nyt, bredt konsortium med en række offentlige og private aktører står bag Erhvervsfyrtårn Bornholm og har netop fået 27,2 millioner kroner fra Danmarks Erhvervsfremmebestyrelse.

Sideløbende med arbejdet for centret for grøn energi skal en række andre hovedaktiviteter i Erhvervsfyrtårn Bornholm sættes i gang, og målet er at bidrage til Danmarks grønne omstilling og samtidig skabe vækst og arbejdspladser på Bornholm, lyder det i en pressemeddelelse.

Borgmester Jakob Trøst (K) er begejstret, fordi fyrtårnsprojektet vil "" åbne store erhvervsmæssige muligheder for Bornholm"".

- Vi skal udnytte vores status som energiø og vores unikke placering i Østersøen tæt på de kommende havvindmølleparker til at spille en markant rolle i Danmarks grønne omstilling. Både på kort og langt sigt rummer fyrtårnsprojektet aktiviteter, der vil give virksomhederne muligheder for at skabe omsætning og arbejdspladser. Og arbejdet starter med at udarbejde en køreplan for implementeringen af Bornholm som Østersøens centrum for havvind-energi, siger han ifølge pressemeddelelsen.

Fyrtårnsprojektet omfatter en række større hovedaktiviteter og mange mindre projekter, som skal rulles ud i løbet af 2022 og 2023.

Det mest markante er det nationale center for udnyttelse af grøn energi fra havvindmøller, der er planlagt til en placering i det gamle elværk i Rønne.

Ambitionen med centret er, at det skal være nationalt og internationalt knudepunkt for grøn energi og trække aktører, aktiviteter og investeringer inden for grøn energi til Bornholm.

Blandt de øvrige projekter i det bornholmske erhvervsfyrtårn, der kan realiseres med midlerne fra Danmarks Erhvervsfremmmebestyrelse, er: ? Realisering af Energiø Bornholm med fokus på erhvervsmulighederne i Bornholm som Østersøens centrum for havvindenergi.

? Bornholm som Østersøens grønne transporthub.

Forundersøgelse, der blandt andet belyser muligheden for et Power2X-pilotanlæg på Bornholm.

? Videreudvikling af Bornholm som test-ø, hvor lokale, nationale og internationale aktører udvikler fremtidens energiteknologiske løsninger.

? Residential College for studerende og forskere fra DTU, andre universiteter og uddannelsesinstitutioner udvikler og deler viden.

? Etablering af dataplatform, der muliggør opsamling, lagring og deling af relevante måledata.


ERHVERVSFYRTÅRN BORNHOLM

Det nye konsortium består af private virksomheder som Siemens Gamesa, Ørsted, Haldor Topsøe, Skovgaard Invest og Danfoss samt en række offentlige aktører, klynger og videninstitutioner: Bornholms Regionskommune, DTU, Rønne Havn, Bornholms Energi og Forsyning, den lokale erhvervshusfilial samt klyngerne MARLOG, Digital Lead og Energy Cluster Denmark.

Det er Bornholms Regionskommune, der leder konsortiet."
2022-02-08 00:00:00,Jens Hjul-Nielsen vil i bestyrelse,Bornholms Tidende,"Direktør hos Bofa, Jens Hjul-Nielsen skriver en en pressemeddelelse, at han stiller op til bestyrelsesvalget i Trefor El-net øst. Jens Hjul-Nielsen har været direktør i Bofa siden 1. april 2013, og nu vil han som nebengesjæft være en del af bestyrelsen hos Trefor. I bestyrelsesarbejdet vil han arbejde for, at elnettet understøtter den grønne omstilling, skriver han i pressemeddelelsen.

- Vi skal have et net, der giver plads til både nye varmepumper og elbilopladning og de andre nye grønne tiltag, som vi heldigvis kan forvente i de kommende år. El-infrastrukturen er en naturlig del af Bornholm som energiø og skal støtte denne udvikling, skriver Jens Hjul-Nielsen i pressemeddelelsen.

Han er oprindeligt uddannet cand. scient. pol. fra Københavns Universitet og har senere uddannet sig med speciale i forsyningssektoren. Jens Hjul-Nielsen har netop færdiggjort en master of studies (MSt) i sustainability leadership ved Cambridge-universitetet."
2022-02-09 00:00:00,Erhvervsfyrtårn Bornholm: Der er brug for mere end 27 millioner,Bornholms Tidende,"De 27 millioner kroner er en start, men der er brug for flere midler, hvis konsortiet bag Erhvervsfyrtårn Bornholm skal helt i mål med den oprindelige plan.

Bornholm har fået 27 millioner kroner til et nationalt center for grøn energi, energiøen, bunkerhub, power-to-x og Bornholm som test-ø - med mere. Men de 27 millioner rækker ikke til det hele.

Det er konsortiet bag ansøgningen til at etablere et nyt erhvervsfyrtårn på Bornholm, der har modtaget pengene, og det er også dem, der skal bruge pengene forholdsvis hurtigt. Mads Boss, der er specialkonsulent i Bornholms Regionskommune, og som sammen med blandt andet Bornholms Energi og Forsyning og DTU stod for ansøgningen til midlerne, fortæller, at konsortiet skal have afrapporteret de modtagne midler senest 30. juni 2023, og det er kort tid. Derfor skal pengene prioriteres på, hvad der er vigtigt lige nu.

- Vi har ikke megen tid til det. Derfor skal pengene bruges på at bygge fundamenter for fremtiden. Det handler om, at vi skal bruge mange ressourcer på at udvikle setuppet for Nationalt Center for Grøn Energi og de underliggende aktiviteter, og hvad vi forventer, der skal ske efter den 30. juni 2023.

Midlerne i denne pulje skal bruges på især det nye nationale center for grøn energi, så vi får et center, der kan samle og tiltrække store og små virksomheder inden for grøn energi, studerende, forskning og udvikling i fremtiden, siger Mads Boss.

De 27 millioner kommer fra Danmarks Erhvervsfremmebestyrelse, der i alt har uddelt 595 millioner kroner til otte forskellige projekter. Danmarks Erhvervsfremmebestyrelse er et sekretariat under Erhvervsstyrelsen.

En af deres opgaver er blandt andet at udarbejde lokale og landsdækkende programmer og udbyde projekter, står der på deres hjemmeside. På Fyn har man modtaget 108,5 millioner kroner ud af de 595.

Bornholms projekt har modtaget den mindste del af kagen.

VENTER PÅ ANBEFALINGER I ansøgningen står der, at såfremt man får midlerne til det, vil Erhvervsfyrtårn Bornholm arbejde med følgende: ? Realisering af Energiø Bornholm med fokus på erhvervsmulighederne i Bornholm som Østersøens centrum for havvindenergi.

Bornholm som Østersøens grønne transporthub. Forundersøgelse, der blandt andet belyser muligheden for et Power2X-pilotanlæg på Bornholm.

Videreudvikling af Bornholm som test-ø, hvor lokale, nationale og internationale aktører udvikler fremtidens energiteknologiske løsninger.

Residential College for studerende og forskere fra DTU, andre universiteter og uddannelsesinstitutioner udvikler og deler viden.

Etablering af dataplatform, der muliggør opsamling, lagring og deling af relevante måledata.

Det er dog ikke sikkert, at de 27 millioner rækker til det hele. Indtil videre har man i konsortiet bag ansøgningen blot fået selve det beløbet man modtager at vide, men ikke præcist hvordan de skal prioriteres. Det er nemlig sådan, at de ikke helt selv kan vælge, hvordan de vil forvalte deres 27 millioner kroner. Derfor venter Erhvervsfyrtårn Bornholm på anbefalingerne fra Danmarks Erhvervsfremmebestyrelse.

- Vi er der i processen, hvor vi har fået tilsagn fra Danmarks Ervhervsfremmebestyrelse om midlerne. Men det er alene beløbet, vi har fået af vide. Vi forventer, at de vil lave nogle rammer for, hvordan projektet skal udarte sig, siger Mads Boss.

PENGE PÅ LØNKRONER Mads Boss forventer, at store dele af beløbet i første omgang skal bruges til lønkroner.

Der skal laves analyser og en masse arbejde henimod at etablere et center for grøn energi på Bornholm. Generelt skal meget af arbejdet, som Ervhvervsfyrtårn Bornholm laver, udspringe af det nationale center for grøn energi. Arbejdet med en energiø, test-ø og transporthub skal alle være ting, der kan indgå i det nye center. Derudover skal der bruges lønkroner på en undersøgelse, der skal undersøge muligheden for et power-tox-anlæg. Den undersøgelse vil være færdig senest 30. juni 2023, hvor de 27 millioner kroner skal være afrapporteret til Danmarks Erhvervsfremmebestyrelse.

- Det er mange lønkroner, fordi det handler om at etablere og udvikle et center. Lige så snart det er etableret, skal vi finde ud af, hvordan vi skal komme videre med det, siger Mads Boss.

I det sidste kvartal i 2022 vil der være mulighed for at søge flere midler, og Mads Boss håber, at konsortiet får penge til de projekter i ansøgningen, der ikke er penge til at gå i krig med i første omgang. Kommende nye runder med mulighed for flere fondsmidler giver mulighed for at nå helt i mål med ambitionerne bag ansøgningen, som Erhvervsfyrtårn Bornholm sendte af sted i sin tid.

Men ansøgningen er bygget op som en samlet pakke, og derfor kan det være svært både at udelukke dele af ansøgningen og projektet, og i det hele taget prioritere, hvad der skal laves først. Indtil videre venter de altså på, at Danmarks Erhvervsfremmebestyrelse vender tilbage med, hvad de tænker er en god idé at starte med.

- En af vores grundlæggende ting er, at vi har bygget en ansøgning op, som hænger godt sammen. Så kan det være svært at finde ud af, hvad vi vil prioritere, og hvad vi kan skubbe nu og søge midler til senere. Helt at tage noget ud af vores ansøgning er svært at forestille sig, siger Mads Boss.


ERHVERVSFYRTÅRN BORNHOLM

Det nye konsortium består af private virksomheder som Siemens Gamesa, Ørsted, Haldor Topsøe, Skovgaard Invest og Danfoss samt en række offentlige aktører, klynger og videninstitutioner: Bornholms Regionskommune, DTU, Rønne Havn, Bornholms Energi og Forsyning, Offshore Center Bornholm, den lokale erhvervshusfilial samt klyngerne Marlog, Digital Lead og Energy Cluster Denmark.

Det er Bornholms Regionskommune, der leder konsortiet.

    Pengene skal bruges på fremtidens grønne energi på Bornholm"
2022-02-15 00:00:00,Kæmpe store havvindmøller vil ødelægge vores kystnære miljø,Bornholms Tidende,"De bornholmske politikere skal tænke sig grundigt om, og gøre hvad de kan for at få balance og bæredygtighed med ind i energiøen.

Kampen om den grønne omstilling er i fuld gang og det er nu, der lægges planer og tages beslutninger, som vil forandre Bornholm de næste 50-100 år.

Regeringen sammen med de fleste af folketingets partier har besluttet, at der skal bygges to havvindmølleparker syd for Bornholm som hedder Bornholm I og II.

Det har folketinget altså besluttet for mig at se uden at spørge bornholmerne.

Der har ikke været en offentlig debat om energi-øen, som der efter min mening burde have været op til kommunevalget, sådan at man kunne stemme på politikere i henhold til deres holdning.

Man får helt lyst til at overveje bornholmsk selvstyre efter denne energi-ø omgang.

Dan Jørgensen hævder, at stærke kræfter på Bornholm har presset på for at få gang i havvindmølleprojekterne.

Jeg ved ikke, hvem de stærke kræfter er, men jeg ved, at mange bornholmere er imod denne udvikling på grund af projektets størrelse og på grund af alt det, vi på nuværende tidspunkt ikke kan blive informeret om.

Her tænker jeg på, hvor mange gigawatt skal der i alt etableres på Bornholm? Det får betydning for, hvor tæt vindmøllerne skal på kysten og størrelsen af landanlægget osv.

Der er tale om, at landanlægget fylder 90 hektar, som svarer til et areal på over halvdelen af Aakirkeby! Det andet vi har brug for at vide er, hvordan skal power-to-x-anlægget se ud, og hvor det skal ligge? I Ekstra Bladet kunne man forleden læse om forslag til placering af atomkraftværker.

Hvis vi engang skulle få brug for at bygge dem, blev det foreslået, at de skulle ligge i nærheden af powet-to-x-anlæg.

Vil det sige, at vi kan se frem til også at få atomkraft på Bornholm? Det håber jeg så sandelig ikke.

Pointen med disse spørgsmål er at prøve at finde ud af, hvilke konsekvenser energi-ø-projektet får for Bornholm på længere sigt ud over et center for grøn energi.

Altså, er der en grænse for, hvor stort hele projektet kan blive, eller skal vi bare blive ved med at bygge energiindustri på og rundt om Bornholm, indtil der ikke er mere plads? Jeg er klar over, at vindmølle-og power-to-x-entusiaster er glade for denne udvikling, men det er ikke alle, der glæder sig.


HØJDEN

Vindmøllernes højde kan vi heller ikke få at vide. Dagen efter høringsperiodens ophør meddelte Energistyrelsen, at vindmøllerne kunne blive 350 meter høje og måske endnu højere, fordi udviklingen går så hurtigt på dette område.

Dette er som en hel masse andet vedrørende energiø-projektet elastik i metermål.

Energistyrelsen ændrer hele tiden rammerne efter behov, og vi kan ikke være sikre på noget som helst.

For mig at se var der i høringsperioden tale om vindmøller på op til 268 meter, som er med i visualiseringsrapporten, og derfor må de ikke blive højere.

Hvis de skal være højere, skal de tilsvarende længere væk fra kysten, og der skal en ny høring til, mener jeg.

Jeg undrer mig over, at energistyrelsen allerede nu taler om vindmøller, der er langt højere end 268 meter, som er den højde, der på nuværende tidspunkt bliver testet i Østerild.

Der findes vel ikke viden nok om vindmøller der er 350 meter høje og derfor kan det give det indtryk at vi bliver en del af et stort eksperiment når vi bliver en del af energi-ø Bornholm.

Behovet for grøn strøm bliver enormt i fremtiden, og hvis vi ikke skal have ødelagt al vores havmiljø rundt om Bornholm, er vi nødt til at sige fra over for denne udvikling.

Desværre er det nødvendigt at etablere store havvindmølleparker, men det er vigtigt, at vi samtidig gør, alt hvad vi kan for at bevare så meget natur som muligt og freder områder for vindmøller.

Det er vigtigt for dyrelivet, for turismen, for os selv og Bornholm.

I en rapport fra 2007 om fremtidens havvindmølle placeringer kan man læse, at der anbefales en afstand på 34 kilometer til kysten ved en vindmøllehøjde på 260 meter.

Der står også at citat: turbulenseffekten kan mærkes op til 20 kilometer fra havvindmølleparken.

Der sker altså det for tiden, at elastik i metermål eller salamimetoder er populære, fordi staten sammen med vindmølleindustrien arbejder på at få lov til at opstille havvindmøller overalt.


KYSTNÆR

Som om det ikke er nok med kæmpemæssige statslige havvindmølleparker syd for Bornholm, så er der (sikkert de samme) stærke kræfter, som arbejder for, at vi også skal have en privat ejet kystnær havvindmøllepark ved Bornholm.

Sådan en kystnær havvindmøllepark skal ligge fra 4 til 15 eller 20 km fra kysten, og disse vindmøller vil altså blive endnu mere synlige, og efter min mening vil de ødelægge vores kystnære havmiljø.

Denne privat ejede havvindmøllepark skal kunne lave cirka 120 MW.

120 MW svarer til fem-seks af de store vindmøller, som staten stiller op.

Jeg vil foreslå, at staten stiller seks ekstra vindmøller op 20-30 kilometer fra kysten og trækker kablerne fra disse møller direkte til Bornholms Energi og forsyning.

Staten står for vedligehold og drift af møllerne, og vi aftager strømmen og betaler selvfølgelig gerne lidt for den.

Jeg mener, at kystnære vindmølleparker skal forbydes i hele landet, og jeg mener, det er uværdigt, at vi skal have disse slåskampe i hele Danmark om vores havmiljø, som vi burde beskytte.

Man skulle tro, at Miljøstyrelsen ville beskytte vores havmiljø og natur, men de virker mere interesserede i at bygge havvindmølleparker, forstå det hvem der kan.


JYLLAND

I Jylland har de efter min mening en fornuftig tilgang til deres energiø-projekt, hvor de vil bygge havvindmølleparkerne 80 til 100 kilometer fra kysten, så man ikke kan se vindmøllerne fra land.

Jyderne går åbenbart mere op i at beskytte deres natur og havmiljø, end vi gør på Bornholm, og det er lykkedes de jyske politikere med Søren Gade i spidsen at redde deres kystnære natur.

Det koster imidlertid en hel del penge - 50 milliarder plus at bygge en kunstig energiø i Nordsøen og en del af de penge, skal vi sikkert være med til at betale over skatten.

Jeg er enig i, at havvindmøller skal så langt ud på havet, at man ikke kan se dem, og derfor vil jeg foreslå, at når vi skal være med til at betale for deres energiø så skal havvindmølleparken Bornholm II flyttes til Nordsøen, sådan at vi ikke får ødelagt Bornholms største sommerhusområder og dermed vores turisme.

På den måde vil vi kunne nøjes med at etablere Bornholm I havvindmøllepark, og landanlægget på Bornholm vil blive reduceret i størrelse og passe bedre til vores ø.


ARGUMENTER

På Bornholm er vi nogle stykker som prøver at argumentere for og imod energiø-projektet, og efter min mening er nogle argumenter bedre end andre. Tidendes chefredaktør mener, at vi skal ofre Bornholm for den grønne energi, og han skriver, at fordi vi bruger energislugende hurtigfærger, så skal vi lade staten bygge energiø på land og i havet syd for Bornholm.

Jeg mener, det er en underlig argumentation, men der findes tusindvis af argumenter for, at vi skal bruge en masse grøn energi og så må tiden vise, hvor grøn den er.

Færgebetjeningen af Bornholm er som meget andet en kompleks sag, og jeg er sikker på, at transportministeriet har regnet en del på at finde den bedste løsning med hensyn til færgetype mm.

Jeg har læst, at hurtiggående konventionelle færger bruger mere brændstof end vores hurtigfærger, så hvis vi skal have en løsning, der bruger mindre brændstof, skal det nok være af Povl Anker-typen, og så bliver der nok problemer med at nå den kapacitet vi har med Express 1.


VALG

Vi har desværre endnu ikke så meget at vælge imellem, når det drejer sig om vedvarende energi, og derfor er havvind desværre vores bedste bud pt.

Jeg har selv boet tæt på landvindmøller i mange år, uden at det har været noget problem, men jeg ved godt, at når der skal stilles 130 kæmpe vindmøller op, så kan det ikke blive på land.

Vindmøllerne er nødt til at komme ud på havet, men jeg mener, det er vigtigt, at vi placerer dem så langt ud på havet som muligt, sådan at de ikke skaber nye problemer.

Jeg er som sagt ikke imod havvindmøller, men de skal placeres klogt og ikke ødelægge vores natur.

Det er og bliver en balance imellem den grønne omstilling og vores natur, og hvis vi ikke finder den balance, kommer den grønne omstilling til at ødelægge for meget og i sidste ende blive en belastning for vores samfund.

FUGLENE Jeg er bekymret for at specielt havvindmølleparken Bornholm II vil spærre vejen og tage livet af mange trækfugle, som kommer sydfra, og jeg mener, det er forkert at placere havvindmølleparker helt op til fuglebeskyttelsesområder som det syd for Bornholm.

Jeg mener, der skal være en bred fuglekorridor syd for Bornholm, og at havvindmølleparken Bornholm II skal flyttes til Nordsøen eller hen øst for Bornholm.


MINISTEREN

Dan Jørgensen sagde, at vi klager, fordi vi ikke vil have havvindmøllerne tæt på land og tæt på, hvor vi bor, og det har han helt ret i.

Vindmøllerne skal så langt ud på havet som muligt - 20 og gerne 30 kilometer fra land. Jeg kan garantere for, at det kommer til at se ud som om, de står tæt på land, selvom de kommer 20-30 kilometer væk, fordi de bliver kæmpe store.

Næste gang du kører forbi en af vores landvindmøller, så prøv at forestille dig, at den er tre gange så høj.

Som Henrik Espersen sagde, så bliver de ikke fjernet igen, når de først er stillet op.

Det er altså et spørgsmål om rettidig omhu og at finde en balance, og selvom årsagen til vindmøllerne er, at vi prøver at redde klimaet, så skal vi ikke ødelægge naturen og vores kystnære havmiljø i processen.


POLITIKERE

Bornholmske politikere har fra starten enten været tilhængere af energi-øen, men jeg tror, det er ved at gå op for mange af dem, at der desværre ikke kun er fordele, men også ulemper forbundet med projektet.

Jeg mener, bornholmske politikere skal tænke sig grundigt om og gøre, hvad de kan for at få balance og bæredygtighed med ind i energiøen. På den måde bør de forholde sig til energiø-projektet med en sund skepsis og tage hensyn til alle interessenter og borgere på øen.

Det er derfor, vi har stemt på jer! Hvis vindmølleentusiasterne får lov til at bestemme det hele, tror jeg, vi kommer til at ødelægge for meget af vores unikke bornholmske natur, og det vil få negative konsekvenser for turismen og for Bornholms befolkning.


HØRING

Den første høring er overstået, og med mindre den skal gå om på grund af ny højde på vindmøller, så kan vi se frem til de næste høringer når placeringer mm. bliver konkrete.

Politikere, energistyrelsen og ministeren siger, de vil lytte til borgernes input, men hvis de ikke retter sig efter noget af de, vi siger og skriver, så giver høringer ingen mening, men er spild af tid.

Man kan desværre få den tanke at høringer, fugleundersøgelser og vvm-rapporter bare er noget papirarbejde, der skal gøres, og at myndighederne derefter bare fortsætter anlægsarbejdet.

Det håber jeg ikke er rigtigt. Jeg håber og tror på, at de virkelig vil lytte.

    Torben Westh Jensen undrer sig over, at energistyrelsen allerede nu taler om vindmøller, der er langt højere end 268 meter, som er den højde, der på nuværende tidspunkt bliver testet i Østerild."
2022-02-19 00:00:00,Havvindmøllepark kan blive fatal for kritisk truet marsvinebestand,Bornholms Tidende,"Danmarks Naturfredningsforening og WWF Verdensnaturfonden er bekymret for byggeriet af havvindmøller på Rønne Banke, da det kan få fatale konsekvenser på den stærkt truede population af Østersø marsvin. Også når det kommer til fuglelivet, udløser projektet bekymringer.

Ud fra et klimaperspektiv er naturforeningerne som udgangspunkt tilhængere af, at der bliver opsat 2 GW havvindmøller som en del af det kommende projekt, Energiø Bornholm, som regeringen har foreslået. Havvindmøllerne kan nemlig være med til at dække det behov for grøn og vedvarende energi, som kun vil vokse i fremtiden.

Dog har Danmarks Naturfredningsforening (DN) og WWF Verdensnaturfonden også nogle bekymringer for, hvad projektet kan betyde for biodiversiteten. Særligt er foreningerne bekymret for, hvad projektet kan have af konsekvenser for Østersø marsvinene.

Det fremgår af høringssvar til miljøvurderingen af planen for Energiø Bornholm.

""... DN er også bekymret for konsekvenserne af byggeriet på den stærkt truede population af Østersø marsvin, og især i det område, hvor man ønsker at opsætte havmøller, har populationen sit vinterophold"", fremhæver DN i sit høringssvar.

Ifølge DN er populationen af Østersø marsvin på cirka 500 individer, hvoraf under 100 af dem er fødedygtige hunner. Der skal derfor ikke meget til, før populationen er truet på sin eksistens. DN oplyser, at ifølge en rapport fra ICES1 vil tab ved for eksempel bifangst (eller anden død grundet menneskelig påvirkning) på under 1 individ årligt kunne have "" fatal negativ påvirkning på hele populationen"".

UNDERVANDSSTØJ SKAL UNDERSØGES Da Danmark er forpligtet til at beskytte og sikre arten, lige meget hvor den findes, opfordrer DN til, at man er meget grundige i forbindelse med miljøvurderingen, og at man forholder sig til, hvordan man vil sikre marsvinpopulationen mod for eksempel undervandsstøj.

"" Da der er tale om en massiv udbygning over mange år, er det vigtigt at vurdere, hvilken effekt denne langstrakte påvirkning vil have på udpegningsarterne i hele anlægsperioden og driftsfasen"", fortæller DN.

WWF Verdensnaturfonden mener også, at det er vigtigt, at der bliver opretholdt et strengt forsigtighedsprincip i forbindelse med etableringen af havvindmølleparken.

Foreningen peger på, at Østersøbestanden af marsvin er vurderet som "" kritisk truet"" af The International Union for Conservation of Nature.

"" Tabet af bare et enkelt individ er kritisk for denne bestand. Miljøvurderingen for havplanen konkluderede, at Energiø Bornholm og havvindmølleparkerne kan have væsentlige negativ påvirkning på marsvin og endda potentielt forhindre marsvin i at opnå en gunstig bevaringsstatus. Det er derfor WWF's vurdering, at der skal laves et ekstremt grundigt forarbejde i form at opstilling og analyse af scenarier og finmasket forundersøgelse af marsvineforekomster i og omkring projektområdet"", lyder det i høringssvaret.

FORSLAG OM JAGTFORBUD Også når det kommer til fuglelivet, udløser projektet bekymringer. Rønne Banke er nemlig et Natura 200-område, som er nyudpeget som fuglebeskyttelsesområde.

"" For DN er det ekstremt vigtigt at det bliver meget grundigt undersøgt, hvilke konsekvenser udbygningen af havvind, i et område hvor dette pt. ikke findes, og klos op af et beskyttet område, vil få for Natura 2000-området udpegningsarter. Det drejer sig blandt andet om de havfugle, der bruger området, og hvor det fremgår af Miljøvurderingen af havplanen, at der med projektet vil være risiko for fortrængning af havfugle (for eksempel havlit, sortand og fløjlsand), og at denne kan blive mere eller mindre permanent.

Hvis dette sker, vil det være i strid med habitatdirektivet"", oplyser DN.

Dansk Ornitologisk Forening BirdLife ønsker også, at der bliver lavet en vurdering af projektets påvirkning af fuglelivet, ligesom foreningen ønsker en vurdering af, hvordan negative påvirkninger af fuglelivet på og omkring Rønne Banke kan kompenseres.

"" Der kan for eksempel være tale om jagtforbud (især motorbådsjagt omkring Bornholm), fiskeri-og sejladsbegrænsning eller andre reguleringer af øvrige forstyrrende aktiviteter, som medfører opskræmning og anden forstyrrelse af vandfuglene, som så i endnu højere grad fortrænges fra områderne"", foreslår foreningen i høringssvaret.

MØLLERNE KAN FORBEDRE NATUREN Havvindmøllerne på Rønne Banke er dog ikke kun til ulempe for naturen. DN Bornholm mener, at hvis etableringen af møllerne bliver udført rigtigt, så kan de ligefrem være en fordel for naturen.

"" Vi foreslår, at der ved landanlægget ikke bare tages alle hensyn for at beskytte og bevare den eksisterende flora og fauna. Der skal indtænkes muligheder for at forbedre forholdene for naturen i forbindelse med anlægget"", fortæller DN Bornholms formand Anna Sofie Poulsen i sit høringssvar.

DN Bornholm-formanden foreslår, at der for eksempel kan laves jordvolde og stenbunker på udvalgte steder langs kabeltraceerne over landbrugsjord, så vilkårene for flora og fauna forbedres. Hun peger også på, at forholdene omkring transformerstation og eventuelt koblingsanlæg bør udformes, så det giver størst mulig naturværdi.

DN Bornholm finder det hensigtsmæssigt, at der laves vurderinger af indvirkningerne på miljøet både på kort og langt sigt, så man kan etablere møllerne på den mest naturvenlige måde.

"" Vi antager, at påvirkningerne på miljøet på kort sigt vil være store og negative, mens de jo gerne på længere sigt skal forbedre forholdene for den marine flora og fauna, også i forhold til den nuværende tilstand, hvis havanlæggene udformes rigtigt"", fortæller Anna Sofie Poulsen, der har mange andre ideer til, hvordan dette kan opnås.

For eksempel kan vindmøllefundamenterne laves med hulninger og stenansamlinger, så de giver optimale forhold for den marine flora og fauna, foreslår hun i høringssvaret.

DN er også bekymret for konsekvenserne af byggeriet på den stærkt truede population af Østersø marsvin, og især i det område, hvor man ønsker at opsætte havmøller, har populationen sit vinterophold .


NEJ TIL RØDT BLINK OM NATTEN

Det er ikke kun bekymringer for dyrelivet, som naturforeningerne omtaler i høringssvarene til miljøvurderingen af planen for Energiø Bornholm. DN Bornholm nævner også ting ved havvindemølleparken, som kan blive forstyrrende for mennesker.

Foreningen er især bekymret for den visuelle påvirkning, som de høje vindmøller kan få, når man kigger ud på havet fra den sydlige og vestlige kyst på Bornholm.

"" Mht. muligheden for udvidelse af Energiø Bornholm og opstilling af vindmøller indtil 15 km fra øen, vil vi opfordre til, at alle muligheder for at opstille de mange vindmøller så langt til havs som muligt, og på en måde der mindsker det visuelle indtryk set fra Bornholm mest muligt"", skriver DN Bornholms formand, Anna Sofie Poulsen, i høringssvaret. Hun tilføjer, at det bør være et krav til det kommende projekt, at der ikke etableres 2-3 GW havvind med blinkende røde lysafmærkninger om natten, men at luftfartsafmærkningen løses på alternativ vis.

Hun peger på, at man i dag fra store dele af Syd-og Vestbornholm og så langt nordpå som nord for Hasle tydeligt kan se de røde blinkende lysafmærkninger fra havvindmølleparken Wikinger, selvom den tyske havvindmøllepark ligger 60 kilometer fra Bornholm.

"" Oplevelsen af de tyske møller har overrasket mange bornholmere"", skriver DN Bornholm, som derfor mener, det er vigtigt, at der i forundersøgelserne til Energiø Bornholm, som kommer til at være noget tættere på Bornholm end Wikinger, bliver lavet en visualisering af blinkeffekterne i form af en video, der givet et retvisende indtryk af lyspåvirkningen om natten.


BORNHOLM SKAL IKKE BARE VÆRE EN BELEJLIGT LIGGENDE KLIPPEKNOLD

Den bornholmske lokalafdeling i Danmarks Naturfredningsforening mener, at det er afgørende vigtigt for accept af de forandringer, som Energiøen vil medføre, at det bornholmske samfund bliver en del af projektet.

"" Det er vigtigt, at vi på øen bliver forsynet med strøm fra vindmøllerne og varme fra transformerstationen. Det er vigtigt, at Bornholm ikke bliver set som en belejligt liggende klippeknold, der muliggør etableringen af en hub uden at skulle bygge en kunstig ø som i Nordsøen, men bliver set som et samfund, der gerne vil være med til at virkeliggøre den grønne omstilling med alt, hvad det indebærer"", fortæller DN Bornholms formand, Anna Sofie Poulsen, i sit høringssvar til miljøvurderingen af planen for Energiø Bornholm. Hovedorganisationen i Danmarks Naturfredningsforening bakker ligeledes op om dette.

"" DN lægger i særdeleshed vægt på lokal forankring og folkeligt ejerskab, der er afgørende for at gennemføre den grønne omstilling og store vedvarende energiprojekter, som er tilfældet her.

Bornholms lokalsamfund bør inddrages for at skabe mest muligt ejerskab til projektet og for at finde frem til de bedste løsninger i anlægsfasen"", fortæller DN i sit høringssvar."
2022-02-23 00:00:00,Tidligere kommunaldirektør vil ændre tingene indefra: Vi betaler alt for meget for el,Bornholms Tidende,"Vi betaler alt for meget for el, siger tidligere kommunaldirektør i Bornholms Regionskommune. Nu stiller hun op til bestyrelsen i Elnet Øst.

Laila Kildesgaard stiller op til bestyrelsen i Elnet Øst, det bornholmske elnet, som tidligere var en del af Beof.

Elnettet blev sidste år solgt til Trefor og Ewii-koncernen, og den 1. marts er der valg til bestyrelsen. 18 personer er stillet op, og valget foregår online.

Laila Kildesgaard var kommunaldirektør i Bornholms Regionskommune fra 2013 til 2016. I dag er hun direktør i Kommunernes Landsforening, hvor hun blandt andet har forsyning og klima som resortområde.

MANGE SMÅDRIFTSULEMPER PÅ BORNHOLM Alle, der får en elregning på Bornholm, kan stille op til Elnet Øst-bestyrelsen.

Blandt kandidaterne er tidligere LAG-koordinator Hans Jørgen Jensen, Bofa-direktør Jens Hjul-Nielsen og både tidligere og nuværende kandidater til kommunalbestyrelsen.

Laila Kildesgaard er den ene af to kvinder på kandidatlisten.

Hvorfor stiller du op? - Blandt andet fordi jeg synes, man skal være opmærksom på prisniveauet.

Vi skal passe på, at tingene ikke bliver for dyre på Bonholm, bare fordi vi er relativt få forbrugere, siger Laila Kildesgaard, der bor i Olsker.

Prisforskellen er allerede i dag markant, hvis man sammenligner elpriserne i Danmark. Det er simpelthen dyrt at være bornholmer, siger Laila Kildesgaard.

- Lige nu betaler vi cirka 30 procent mere, end de gør i Trekantområdet, for at være koblet på el-nettet. Det må kunne harmoniseres i løbet af 2023, så prisen falder. Vi har i forvejen rigtig mange smådriftsulemper på Bornholm på forsyningsområdet, hvor der lige er annonceret store stigninger i affaldsgebyret, siger Laila Kildesgaard.

PLAN FOR AFLØSNING AF CO2-AFTRYK HOS FORBRUGERNE Hun mener desuden, at bornholmerne skal have bedre muligheder for at følge med i deres eget CO2-aftryk, så man kan spare på både energi og CO2.

- Vi skal gøre noget mere ved det der med at være en grøn ø, i stedet for bare at snakke om det. Man kan i dag aflæse sit CO2-aftryk i real time, og det synes jeg, man skal arbejde frem imod, blandt andet ved hjælp af forsynings-app som Min Forsyning. Det er noget alle kan installere, og det skal der laves en plan for, siger Laila Kildesgaard.

For det bornholmske samfund er det vigtigt, at vi som Energiø holder Energinet fast i, at vi skal kobles på det nationale system, siger Laila Kildesgaard.

- Her skal vi bruge musklerne i Ewii-koncernen, som vores el-net nu er en del af. Indtil videre er det noget, vi er blevet stillet i udsigt, men det kunne vi stå sammen med Ewii om at realisere.

Det kommer ikke af sig selv, siger Laila Kildesgaard.

Der åbnes for afstemningen til Elnets bestyrelse tirsdag den 1. marts, og onsdag den 23. februar er der informationsmøde på Green Solution House."
2022-02-24 00:00:00,Området er indsnævret til 260 hektar: Her vil Energinet lægge enorm højspændingsstation,Bornholms Tidende,"30 lodsejere har fået et brev fra Energinet om, at deres ejendom befinder sig i det område, hvor man planlægger at opføre landanlægget til Energiø Bornholm.

Energinet har lokaliseret det område, hvor højspændingsstationen til Energiø Bornholm skal ligge. Den statslige myndighed, der ejer og driver højspændingsnettet, har udpeget et areal på cirka 260 hektar sydvest for Aakirkeby.

Bruttoområdet indsnævres senere til 70-90 hektar.

Der bor cirka 30 lodsejere i området, og de har i denne uge fået tilsendt et fysisk brev fra Energinet, oplyser regionskommunen i en pressemeddelelse - Vi ser frem til en god og konstruktiv dialog med borgere i hele området, som jo er noget større end det areal, vi i sidste ende skal bruge til den nye station og nedgravning af kabler. I Energinet har vi brug for den viden, som borgerne har. Både for at kunne fastlægge det endelige område bedst muligt og for at kunne tage hensyn til så mange interesser som muligt, siger Marian Kaagh, der er vicedirektør for kvalitet, miljø og sikkerhed i Energinet.

I brevet informeres beboerne i området vest for Limensgaden og mellem Søndre Landevej og Vasegårdsvej om de næste skridt i processen.

Kommunen forventer, at forslaget til den endelige placering vil være kendt inden udgangen af 2022.

- Det er spændende, at vi nu tager næste skridt i dette historiske projekt. Bornholmerne er selvfølgelig nysgerrige på at se og høre, om stationen på land vil få indflydelse på deres grund eller ej. Vi kan ikke undgå, at etableringen af energiøen har konsekvenser for nogle af de lokale, så jeg er glad for, at Energinet tager kontakt til de berørte lodsejere og viser interesse i at tale med dem, siger borgmester Jacob Trøst (K).

Kablerne fra havvindmølleparkerne vil med den foreslåede placering komme i land mellem Sose Odde og Læsåen. Det hidtidige område er dermed snævret væsentligt ind.

Frem til onsdag oplyste Energistyrelsen, at kablerne kunne blive trukket i land på en strækning mellem Arnager og Raghammer Odde, og at højspændingsstationen kunne blive opført op til fem kilometer fra kysten.

Da projektet var i høring, udtrykte flere beboere på Sydbornholm utryghed ved projektets dimensioner. "" Ingen af os ved, om vi bliver naboer til denne mastodont, og hvad de betyder for vores ejendomme og helbred ved at bo op ad. Der vil uvægerligt være en del naboer, uanset hvor det bliver placeret,"" skrev Thomas Jørgensen eksempelvis i et høringssvar.

    Inden for dette afgrænsede område forventer Energinet, at der skal bygges en højspændingsstation og nedgraves kabler. Stationen forventes at fylde cirka 70-90 hektar inklusive arealer til afskærmende beplantning, håndtering af overfladevand, hegn, adgangsveje og lignende. Der vil komme elektriske komponenter både i store bygninger og i fri luft. Hallerne ventes at blive cirka 25 meter høje, har Energinet tidligere oplyst. Illustration: Bornholms Regionskommune
    Da Energinet introducerede bornholmerne til energiøens landanlæg på et borgermøde, tog direktør Marian Kaagh udgangspunkt i tegninger af højspændingsstationen Viking Link, som Energinet er ved at opføre nær Vejen. Sådan her så stationen ud en eftermiddag tidligere på måneden. Stationen ved vejen er endepunktet for en 770 kilometer lang jævnstrømsforbindelse mellem Danmark og Storbritannien. Hallerne rummer et omformeranlæg til konvertering mellem vekselstrøm og jævnstrøm af samme slags, som Energinet skal opføre sydvest for Aakirkeby."
2022-02-25 00:00:00,Nu bliver energiøen en sag for kommunalbestyrelsen,Bornholms Tidende,"Det lokalpolitiske arbejde med at finde plads til en højspændingsstation sydvest for Aakirkeby går i gang i marts.

I fredags modtog Bornholms Regionskommune en besked fra Energinet med et forslag til, hvor det pladskrævende landanlæg til energiøen bør placeres.

Valget er faldet på et område sydvest for Aakirkeby mellem Sose og Boderne.

Energinet bad i samme ombæring formelt de lokale myndigheder om at sætte gang i planlægningsarbejdet, fortæller kommunens koordinerende energimedarbejder, Louise Groth-Michelsen.

- Energinet har sendt os en anmodning om igangsætning af planlæningen, hvor de gør os opmærksom på dette areal. Det skal vores kommunalpolitikere tage stilling til i marts, siger hun.

Kommunens forvaltning arbejder nu på at forberede materialet, som politikerne skal tage stilling på møder i marts.

Hvis kommunalbestyrelsen i slutningen af marts beslutter at godkende forslaget fra Energinet, vil næste skridt være en høringsperiode, hvor kommunen indkalder idéer og forslag. Denne høring går forud for beslutningen om, hvorvidt man vil sætte gang i arbejdet med at lave en lokalplan og et kommuneplanstillæg.

- På et tidspunkt kommer Energinet til at gå fra 260 hektar til det specifikke areal, der skal bruges, siger Louise Groth-Michelsen.

Hun oplyser, at kommunen med den nuværende tidsplan forventer, at en ny lokalplan og tillæg til kommuneplanen kan blive godkendt tidligst i juni 2023.

INDSKRÆNKNING FORUDE Energinet skal bruge mellem 70 og 90 hektar til højspændingsstationen, hegn og den omkringliggende beplantning, der kommer til at fungere som afskærmning for de op til 25 meter høje bygninger.

Hverken onsdag eller torsdag havde Tidende held til at træffe Marian Kaagh, der er vicedirektør for kvalitet, miljø og sikkerhed i Energinet. Chefrådgiver Thomas Laursen fra Energinets kommunikationsafdeling oplyser, at valget er faldet på området vest for Limensgaden af flere grunde, dels på grund af afstanden mellem ejendommene og dels fordi en placering i den vestlige del af det oprindelige bruttoområde vil resultere i et reduceret kabelforbrug."
2022-02-25 00:00:00,Hvorfor stiller du op som forbrugerrepræsentant?,Bornholms Tidende,"Jacob Lund, bor i Østerlars:

Jeg har beskæftige mig med elpolitik tidligere, i den periode hvor jeg var i Folketinget.

Det var så på europæisk plan, at vi arbejde med el. Min bekymring er ikke så meget prisen, for den er jo reguleret, så det kan man jo ikke gøre meget ved. Men der hvor jeg tænker, at vi kan gøre noget, det er at sikre os, at vi har en infrastruktur, som kan holde i fremtiden i forhold til, at vi får elbiler og mere varme på el. Strøm er jo den energikilde, som vi som forbrugere i hvert fald kommer til at skulle bruge. Hvordan man så laver strømmen, det kan være noget andet. At ledningerne har kapaciteten til at håndtere det strømforbrug, vi skal forbruge i fremtiden.

At sikre os, at vi er med, og at vi ikke lige pludselig kommer til at stå med en stor udfordring, når elnettet ikke er stærkt nok. Det er den interesse, jeg har. Og med den erfaring jeg har med at arbejde med lignende ting på et andet niveau godt nok, men der kunne jeg måske bidrage med nogle ting. Og derudover er jeg jo interesseret som privatforbruger.

Jeg sidder også i bestyrelsen i Bornholms Boligselskab, og vi er cirka 1.000 forbrugere, som tager strøm hver dag, og vi er jo også interesseret i, at beboerne har strøm i deres hjem, og at vi ikke oplever udfald med strømmen. Så der er årsager til, at jeg har en interesse i det.

Jeg er selvstændig tømrer og har haft tømrerforretning i seks år. Sad i Folketinget for Socialdemokratiet før Lea Wermelin, hvor han sad på bolig-og energiområdet og Europaudvalget, og begge steder talte vi om infrastruktur, så jeg har lidt med i bagagen.


Hans Jørgen Jensen, bor i Gudhjem:

Jeg stiller op, fordi jeg alle årene har interesseret mig rigtig meget for energi, og helt tilbage i min studietid skrev jeg faktisk speciale om Bornholm og vedvarende energi og grøn ø, som daværende amtsborgmester Jens Brandt introducerede som begreb. Og at vi nu kommer i selskab med nogle jyder, det synes jeg faktisk gør det endnu mere spændende, for jeg har jo igennem alle årene haft rigtig meget fokus på energi og specielt vedvarende energi. Jeg er formand for Gudhjem Svømmehal, hvor vi har arbejdet rigtig meget med alle mulige former for, hvordan vi kan energioptimere. Og på et tidspunkt kom vi til at arbejde med EnergiMidt, og der fik jeg indblik i, hvad forskellen er på et kommunalt ejet energiselskab og et forbrugerejet selskab. Og jeg må indrømme, at jeg er meget tilhænger af den forbrugerejede model.

Jeg synes, den er mere demokratisk. Ikke fordi det kommunaltejede ikke er demokratisk, for det er jo de folkevalgte politikere, der bestemmer, men når det er forbrugerejet, så er det jo direkte demokrati. Og da vi i svømmehallen skulle lave solceller, så havde vi kontakt til Østkraft, og det måtte de som kommunaltejet selskab ikke involvere sig i, men man måtte gerne som forbrugerejet selskab. Så der er større frihed.

Og så får jeg tid nu, fordi jeg er gået på efterløn.

Og så synes jeg, det er spændende at komme ind i en professionel bestyrelse. Jeg har været i mange bestyrelser, men det her er nok første gang, at det er en rigtig professionel bestyrelse. Det her er en lidt anden liga.


Michael Hendriksen, bor i Knudsker:

Jeg blev opfordret lidt til at stille op, men samtidig har jeg jo haft en interesse, fordi ved kommunalvalget i 2017 var det mig, der kæmpede for, at vindmøllerne skulle ud i havet og stå i stedet for på land. Der fik jeg interesse for strøm og fandt ud af, hvor afhængige vi egentlig er af strøm. Vi kan bare se på elkablet, hvis det ryger en tur, så skal de gamle dieselpumper op at køre. Strøm er jo noget mærkeligt noget, for du kan ikke rigtig se det, men du kan føle på det, for så får du en over nallerne.

Desuden går jeg også meget op i, at der ikke kommer nedbrud på strømmen her på Bornholm, og derfor skal vi udbygge elnettet. Jeg har selv haft sommerhus, og det bliver et krav fremadrettet, at du skal have ladestandere til elbiler. Og det er nok i sommerhusområderne, at man skal starte med at sætte dem op i stedet for midt inde i Rønne by.

Jeg kan godt lide strøm, og jeg er storbruger selv, fordi jeg har landbrug. Og jeg har selv solceller og har udvidet vores solceller til lidt mere end 6 kw. Og så har vi faktisk bestilt en elbil, mig og konen. Den kommer til juni, og det er en Mustang på 487 hestekræfter.


Ole Jensen Rødvig:

Jeg synes, det er vigtigt, at vi får styrket vores infrastruktur, og vi sørger for at kigge frem og får flere varmepumper og flere elbiler og sådan noget. Jeg er selv elektriker og arbejder nu som pædagogmedarbejder.

Jeg synes, det er vigtigt, at infrastrukturen gør, at strømmen ikke bliver afbrudt i tide og utide. Der kommer mere belastning på nettet jo.

Jeg holder selv øje med mit elforbrug på Beofs hjemmeside, og så kan man jo se dag for dag og måned for måned.


Aksel Sonne, bor i Årsballe:

Jeg tænker, at jeg vil gerne have noget mere åbenhed og noget mere gennemsigtighed i forhold til energi på Bornholm. Jeg er så gammel, at jeg har været med, mens vi havde det der Østkraft, og det hørte man jo aldrig noget om andet end at det var et dyrt sted at købe strøm. Og nu synes jeg godt nok, at verden ser helt anderledes ud i forhold til energi og også hvad vi som forbrugere stiller af krav til, hvad det er for noget strøm, vi skal have. Skal vi have til vores biler, skal vi have til opvarmning eller skal vi stadigvæk gøre noget andet? Det er de ting og den åbenhed og gennemsigtighed og min evne som underviser til at forsøge at forklare ting enkelt og forståeligt. Det er mit indgangspunkt til det, for jeg er ikke elektriker, selvom jeg ved noget om strøm.

Jeg har arbejdet med energi, siden jeg blev voksen. Jeg har en båd, hvor jeg selv sørgede for strøm, og jeg har et hus, jeg har sat i stand, hvor jeg lavede alt strømmen selv, og så gik jeg til installatør for at få det godkendt.


Henrik Baand Hjort, bor i Rønne:

Jeg vil være forbrugernes talerør og så prøve at se, hvad der foregår med den energiø, for det er der virkelig brug for nu med ladestandere og alt det der. Det er kort og kontant, det jeg vil.

Jeg har snakket med nogle af dem, der udlejer sommerhuse, og de fortæller, at kunderne siger nej, fordi der ikke er ladestandere.

Så finder de et andet sted. Det er sådan noget, der skal ud nu, for folk kommer jo i elbiler.

Jeg kender sågar nogle, der har solgt deres elbil, fordi de skal holde i kø ved ladestandere.

Og så står der folk bagved og siger, er du snart færdig med at lade op? Jeg er blikkenslager. Og så er jeg førtidspensionist nu.


Kim Steen, bor i Rønne:

Jeg stiller op, fordi jeg gerne vil gøre en forskel i bestyrelsen, så Bornholm bliver mere bæredygtigt inden for elforsyningen, og så elforsyningens priser bliver fair over for forbrugerne både de private og erhvervsforbrugerne.

Det er jo en balance. Det her med bæredygtighed og den billigst mulige pris. Og så er der noget med, måske er der lidt et skævt forhold mellem tarifferne på de forskellige tidspunkter, som man godt kunne arbejde noget med.

Jeg er ingeniøruddannet og har arbejdet med bæredygtighed i mange år og interesserer mig for el, elektrificering, elbiler, varmepumper og bruge el fornuftigt som et grønt alternativ til olie.


Robert Holm Bech, bor i Grisby på Aakirkebyvej:

Jeg skal lave måden om, som de kører det på som et monopol. Det irriterer mig lidt. Lige da de sagde, de havde hævet priserne, var jeg lidt uvidende, for jeg vidste ikke, at de faktisk betalte nettabet. Men jeg forstår stadigvæk ikke, hvorfor det skal være 30 procent dyrere at bo her frem for for eksempel Trekantsområdet.

Jeg synes, de fylder os med løgn hele tiden, og det er ikke kun dem, men især også politikere.

Jeg har læst til maskinassistent og har haft båd og lavet reparationer selv. Jeg kan lidt forskelligt.


Jens Hjul-Nielsen:

Jeg stiller sådan set op af flere grunde. Et: Fordi jeg gerne vil være med til at fremme den grønne omstilling.

To: Fordi jeg gerne vil være bornholmernes tillidsmand.

Og 3: Fordi jeg gerne vil understøtte den strategiske udvikling, der knytter sig til hele offshoresektoren og energiøen. Det ville være dejligt, hvis jeg kunne sige, at jeg var den eneste kvalificerede, men der er rigtig mange gode kandidater, men hvis jeg kommer ind, er jeg overbevist om, at det ville være noget, jeg kan gøre. I en bestyrelse tæller alle jo lige meget. Jeg har selv undervist i bestyrelsesarbejde på CBS, og alle repræsentanter i en bestyrelse har jo fuldstændig samme stemmevægt og indflydelse og i øvrigt også samme ansvar.

Jeg er oprindeligt uddannet cand. scient. pol, og så har jeg taget en master i public administration med speciale i forsyningssektoren, og så har jeg for nylig taget en master fra cambridge universitet i bæredygtighedsledelse, og så har jeg for nogle år siden taget en bestyrelsesuddannelse på CBS og senere hjulpet med at lave en specieluddannelse på CBS om bestyrelsesmedlemmer i offentligt ejede virksomheder og også undervist i det, så det er min baggrund.


Kristian Goertz, bor i Rønne:

Jeg stiller op, fordi jeg synes, at energiforsyning er et af de vigtigste punkter for vores fremtid på øen, siden vi nu forhåbentlig bliver koblet på energiøen. Som bornholmer har vi lige afhændet vores elnet til TREOFR, som er et stort selskab, som har stor erfaring.

Og så synes jeg, det er vigtigt, at vi som bornholmere er repræsenteret i bestyrelsen, for det er altid en diskussion, hvordan priserne skal ligge.

Og så sidder jeg jo i en anden forsyningsvirksomhed i Bornholms Vand og Bornholms Spildevand i bestyrelsen som forbrugerrepræsentant, så jeg kunne godt tænke mig at udvide det, for alle ting hænger sammen her på øen.

Når jeg ser på priserne, mener jeg, at man kan gøre noget. Andre dele af Danmark er billigere forsynet, end vi er. Jeg har hus i Sverige og kan se, hvor lidt vi betaler der. Og vi er i et fællesmarked, så man kan købe strøm alverdens steder som selskab og så distribuerer det videre til vores kunder. Jeg har ikke været inde i de temaer endnu, men jeg kan se mulighederne, og det er dem, jeg vil prøve at tage mig af.


Jesper Lund Koefoed, Nylars:

Når nu muligheden er der for at være med til at få indflydelse og sætte en dagsorden for Bornholm, så er det vigtigt at benytte sig af den, og jeg synes bestemt det er vigtigt, at vi kan være med til at påpege de muligheder og de behov, der er på Bornholm og få dem kanaliseret ind i de planer, der bliver lagt for Bornholm.

Der er mange interessante ting. Hele energiøen bliver utroligt spændende at få flettet sammen med det bornholmske elnet, og så er der hele elektrificeringen af Bornholm. Jeg kommer selv fra landbruget og har landbrug, og der sker det elektrificeringen, ligesom vi også laver biogas, og den skal jo også flyttes rundt og transporteres, så alle de ting er vigtige at få med ind i en samlet plan.


Poul Sonne-Pedersen, bor i Rønne:

Jeg stiller op, fordi jeg mener, at TREOFR skal have en stabil forsyning og have effekten til rådighed, som folk ønsker. Og så skal den selvfølgelig være så billig som muligt. Jeg mener ikke, at TREOFR skal herover for at deltage i erhvervsprojekter, som koster mange penge. Jeg mener, vi skal holde os til kerneopgaven.

Jeg er uddannet elektriker og statsingeniør. Nu er jeg pensionist, men jeg har faktisk arbejdet med nettet i 40 år, og jeg har altid brændt for nettet. Det er nyt for mig at være forbrugerrepræsentanter, men jeg vil selvfølgelig tage udgangspunkt i, at jeg også er forbruger.

For mig er prisen vigtig, den skal være så lav som mulig.


Maja Felicia Bendtsen, bor på landet midt på Bornholm:

Jeg stiller op, fordi jeg tror på, at jeg har noget at bidrage med. Jeg ved noget på grund af det arbejde, jeg har og har haft. Og så fordi jeg har nogle holdninger til det selvfølgelig, hvordan elnettet skal fungere fremadrettet og hvilke priser, vi skal betale. Jeg er uddannet ingeniør, og så har jeg været projektleder hos Østkraft i mange år og arbejdet med nogle af alle de her projekter om, hvordan vi får elnettet til at fungere i fremtiden med grøn omstilling.

Fordi jeg har været projektleder på alle de her projekter, så ved jeg, at vi har fået nogle resultater, som siger, at vi kunne gøre tingene på en anden måde. Og det kunne jeg godt tænke mig, at gjorde i stedet for bare at grave nye kabler ned. Jeg vil gerne sikre mig, at vi bruger nogle af de andre værktøjer, som gør, at vi får et elnet til at fungere. Det kunne for eksempel være, at jeg som forbruger fik et økonomisk incitament til at lade min elbil på et andet tidspunkt, og at jeg måske har en grund til at slukke min varmepumpe på bestemte tidspunkter. Men hvordan får man dels det økonomiske incitatement til det, og hvordan bliver det gjort nemt for mig som forbruger at tage det valg, synes jeg er vigtigt. "
2022-02-26 00:00:00,Frederik kan blive nabo til kæmpe højspændingsstation: Jeg er ked af det,Bornholms Tidende,"Frederik Tolstrup elsker det sydbornholmske landskab. Derfor går det ham på, at han sandsynligvis skal være nabo til Energiø Bornholms planlagte transformatorstation.

Landmand Frederik Tolstrup bor tæt på det 260 kvadratmeter store område sydvest for Aakirkeby, der er blevet udpeget til at skulle rumme Energiø Bornholms planlagte transformatorstation. Det huer ham ikke, at det rolige agerland skal forandres for eftertiden.

- Jeg er ked af det. Det kommer til at ændre området fuldstændig, siger Frederik Tolstrup.

- Det bliver et kæmpe, kæmpe stort byggeri.

Jeg ved en smule om byggeri gennem mit arbejde som landmand, og 70 til 90 hektar i omfang og og 25 meter i højden er meget stort. Dertil skal der graves en masse kabler ned. Jeg kører tit forbi området på vej til Rønne, og det er lidt skræmmende at forestille sig det stille og rolige agerland blive pløjet op af store gravemaskiner, og at der skal bygges noget så stort, siger Frederik Tolstrup.

BRYDER MED GENERATIONERS RYTME Det var noget helt andet, han og familien flyttede til Bornholm efter.

- Jeg flyttede tilbage til Bornholm, fordi jeg ville bo der, hvor jeg voksede op, og se tingene udvikle sig stille og roligt. Jeg har intet imod, at der bliver lavet et enkelt landbrugsbyggeri, eller at der bliver fjernet eller bygget et hus. Men det er ikke kæmpestore forandringer, man flytter til Bornholm efter - slet ikke til sydbornholm.

- Jeg vil nok komme til at se på den transformatorstation resten af mine dage. Der bliver et før og et efter. Den uberørthed og den situation, at tingene bare fortsætter, som de har gjort i generationer, er bare slut, siger Frederik Tolstrup.

PENGE ER IKKE SÅ VIGTIGE For landmanden er det et tyndt plaster på såret, at han sandsynligvis vil kunne høste personlig økonomisk gevinst af projektet.

- Jeg ejer jord, og det kan være, at jorden i området stiger i værdi, fordi der bliver mindre af den. Det kan derfor sagtens være, at vi kommer til at tjene en masse penge på det.

Men det havde jeg gerne været foruden, siger Frederik Tolstrup.

Ud fra et samfundsperspektiv kan han dog sagtens se, at transformatorstationen kan bidrage med positive ting - selvom de kommer med en høj pris.

- Vi kan få en elektrificering af det bornholmske samfund, som vi ellers ikke ville havde fået. Det er også godt, at der kommer mindre CO2-udledning og forhåbentlig en masse arbejdspladser, siger Frederik Tolstrup.


FAKTA

LAG-og FLAG-ordningerne bestyres af lokale aktionsgrupper, der er foreninger med medlemmer fra lokalområdets erhvervsliv, foreninger, offentlige myndigheder og lokale borgere.

De lokale aktionsgrupper udarbejder i starten af hver programperiode en lokal udviklingsstrategi for LAG'en og FLAG'en, der de følgende år sætter rammerne for, hvad der ydes tilskud til.

På den årlige generalforsamling i foreningen vælges 14 bestyrelsesmedlemmer for en toårig periode. Alle bestyrelsesmedlemmer arbejder frivilligt og ulønnet for LAG/ FLAG-Bornholm. Bestyrelsen ansætter en koordinator som daglig leder.

Overordnet set handler det om at fremme vækst og etablering af nye arbejdspladser i de udpegede landdistriktsområder og fiskeriområder og styrke rammevilkårene i de udpegede områder.

LAG-Bornholm har under den nuværende planperiode 2015-2022 givet tilsagn om støtte til 75 projekter med et samlet budget på mere end 27 millioner kroner.

På FLAG-området er der givet tilsagn om støtte til 17 projekter med et samlet budget på 10,5 millioner kroner.

    Frederik Tolstrup skal sandsynligvis vænne sig til at bo tæt på en kæmpestor transformatorstation. "
2022-02-28 00:00:00,Hvordan ville København reagere?,Bornholms Tidende,"Seks timer er lang tid uden strøm. Hvordan tror du, at beboerne i vores hovedstad ville reagere, hvis de - som et tilbagevendende problem - skulle finde sig i så store huller i strømmen?

Klokken 17 minutter over seks lørdag morgen gik strømmen.

De, der havde været tidligt oppe, havde fået deres morgenkaffe eller -te. Men de fleste af os måtte gå en tør morgen i møde, modregnet dem med gaskomfur, varm brændeovn eller gode bålkompetencer.

Hvis man er glad for sit morgenritual sådan en hyggelig, solbeskinnet lørdag, så blev timerne lange. Først klokken kvart over 12 - seks timer efter strømafbrydelsen! - var der strøm i alle de bornholmske stikkontakter.

Det er rigtig, rigtig lang tid.

Hvordan tror du, københavnerne ville reagere, hvis de - som et tilbagevendende problem, skal man huske på - skulle gå et kvart døgn uden strøm? Og så en lørdag! Vi lever i et moderne samfund på Bornholm. Vi vil gerne have alt det, som alle andre danskere har. Vi har hyggelige cafeer og megabutikker. Vi har hurtigt internet og smart teknologi. Vi har store visioner.

Men når strømmen går, som den jo gør med jævne mellemrum, så bliver vi mindet om, hvor isolerede vi faktisk er herude i Østersøen.

Det er superirriterende for os som private forbrugere, men det er også meget mere end bare det for folk og brancher, der er direkte afhængige af elektricitet.

Vi bør flytte os mod noget, hvor sådan noget ikke er et tema, og det er vi heldigvis også på vej til med vores energiø og de grønne ambitioner.

Men lige nu og i de kommende år lever vi med de jævnligt opståede huller i strømmen, og selv om det altså i første omgang er noget, der er drønirriterende, så kan vi bruge det seks timer lange pusterum på at reflektere over den tilværelse, vi lever.

Det er i bund og grund meget sundt, for det giver os lejlighed til lige at mærke, hvorfor vi bor lige hér.

Men altså: Det er mærkeligt, at der skal gå to timer, før vores lokale forsyningsselskab bliver aktiveret af det statslige Energinet Danmark og kan sætte ødriften i gang - sådan som vi skriver her i Tidende. Bør man ikke tænke "" strømmen er gået - hvad er det værst tænkelige scenarie?"" og så få sat gang i kedlerne som det første? Så kunne vi undgå kaffetørstige bornholmere hele lørdag formiddag, og vi kunne undgå, at folk stod uden mulighed for at bruge akuttelefon, uden vigtig information og uden mange af de fornødenheder, som vi forbinder med at være et moderne samfund - ligesom resten af landet."
2022-03-12 00:00:00,Her kan der blive lagt kabler til energiøen - biologer går snart i gang med forberedelserne,Bornholms Tidende,"Lodsejere i et 15 kvadratkilometer stort område på Sydbornholm kan i den kommene tid forvente at få besøg af biologer, der skal registrere dyre-og plantelivet.

I februar offentliggjorde Energinet, hvor den store højspændingsstation til energiøen forventes at skulle opføres. De berørte lodsejere fik besked i et brev. I denne uge har en større gruppe grundejere på Sydbornholm modtaget post fra Energinet med en orientering om, at de ejer jord i zonen, hvor det kan komme på tale at lægge kabler til eller fra højspændingsstationen.

Området afgrænses mod vest af det sted mellem Arnager og Sose, hvor Søndre Landevej er tættest på kysten, mens den østlige grænse ligger ved Boderne. Der er lidt over syv kilometer mellem yderpunkterne. Kabelområdet strækker sig op til 2,5 kilometer ind i land. Det er inden for dette område, at Energinet planlægger at føre alle kabler i land.

Oplysningerne har Tidende fra et oversigtskort i det brev, Energinet har sendt. Det samlede planlægningsområde til kabler fylder cirka 1.500 hektar - eller 15 kvadratkilometer.

"" Langtfra hele bruttoområdet vil i den sidste ende blive påvirket, men her tidligt i planlægningsfasen er det nødvendigt at undersøge et større område, inden de præcise placeringer fastlægges,"" skriver Energinet i brevet.

DYR OG PLANTER Anledningen til at orientere berørte beboere og landmænd er, at biologer fra det rådgivningsfirma, som Energinet har hyret, går i gang med at nærstudere den sydbornholmske natur.

"" Undersøgelserne vil blive foretaget af 1-2 biologer, der til fods bevæger sig rundt i området.

De vil ikke foretage indgreb, men blot obsevere, tage fotos og lave registreringer af dyr og planter,"" skriver Energinet.

- Det vil i vidt omfang være biologer, der registrerer plante-og dyreliv, men der vil også være mange andre forskellige undersøgelser, siger projektleder Bent Sømod fra Energinets miljø-og geoscience-afdeling til Tidende.

Han nævner kulturminder, diger, jordbundsforhold, overfladevandsystemer og vandløb som andre ting, der skal beskrives nærmere i de kommende måneder og år.

- Vi går ud og laver undersøgelser for at få noget viden om, hvordan vi skal arbejde videre med projektet, blandt andet i forhold til at etablere kablerne, siger han.

I området skal der både findes plads til kablerne fra havvindmøllerne til højspændingsstationen og eksportkablerne, der efter planen skal føres til Tyskland og Sjælland.

På kortet er der langs kysten markeret fem steder med gule streger, hvor det kan komme på tale at føre kablerne i land. Energinet har dog ikke lagt sig fast på, hvor på den 7-8 kilometer lange kyststrækning, at kablerne skal gå.

- Det kræver nærmere undersøgelser. Vi undersøger hele den blå linje til ilandføringen, siger Bent Sømod Resultaterne fra undersøgelsen skal indgå i den samlede miljøkonsekvensvurdering, som Miljøstyrelsen har ansvaret for at udarbejde om energiø-projektet.

Denne vurdering vil også skitsere konsekvenserne i de sjællandske kommuner, hvor der skal føres kabler i land og bygges en højspændingsstation til at omforme elektriciteten, der transporteres fra Bornholm som jævnstrøm.

I brevet til lodsejerne meddeler Energinet, at der i løbet af foråret vil blive afholdt et nyt borgermøde om energiø-projektet.

Feltundersøgelserne på Sydbornholm ventes at foregå indtil midten af 2023. Ingen skal dog regne med, at gravemaskinerne går i gang foreløbigt. Anlægsarbejdet ligger nogle år ude i fremtiden, for de centrale miljøtilladelser kommer først på plads i 2024, hvis den eksisterende tidsplan holder.

- Der sker ikke noget før 2024 - og sandsynligvis går der yderligere et år eller mere.

For eksempel skal der også laves arkæologiske forundersøgelser inden, siger Bent Sømod.


KABLERNES KORRIDORER

På Energinets hjemmeside besvarer den statsejede systemoperatør, der bliver bygherre og ejer af landanlæggene (både kabler og højspændingsstationen), flere spørgsmål om landanlægget til energiøen.

Et af dem er: - Hvad sker med de arealer, hvor kabler under jorden skal føre strømmen fra Energiø Bornholm frem til anlægget på land? "" Kablerne er ikke synlige efter anlægsfasen, når de er i drift. For hvert kabel vil der dog også efter anlægsfasen være brugsrestriktioner i et bælte på ca. 7 meter (for eksempel restriktioner mod beplantning mv.).

Etablering af kabler tilstræbes at undgå skov og større beplantningsbælter, da der efter etablering af kabler vil være forbud mod plantning af træer og buske med dybdegående rødder. Hvis det ikke kan undgås at krydse skov eller større sammenhængende beplantninger, etableres kabellinjerne sådan, at visuel opdeling af bevoksningen så vidt muligt undgås.

Plankorridorer for etablering af kabler vil have en bredde på ca. 1.000 meter, mens de endelige arbejdsbredder for hvert kabel i de fleste tilfælde vil være 30-40 meter. Hvorfor er der så stor forskel mellem plankorridorer på de 1000 meter og de 30/ 40 meter? Det er der, fordi plankorridorer er et bruttoområde, man udpeger for at kunne undersøge hele dette område for, hvor præcist de 30-40 eller 100 meter brede kabeltraceer kan placeres. De 30-40 meter er for hvert kabel den bredde, hvor der vil være byggeplads undervejs.

Kilde: Energinet.dk.

    Det er dette areal på 1.500 hektar, som Energinet skal undersøge nærmere i 2022 og 2023, fordi det kan komme på tale at lægge kabler til energiøen. Selve højspændings-og omformerstationen skal placeres nord for Sdr. Landevej i den centrale del af området.
    Kablerne fra havvindmølleparkerne forventes at blive ført i land flere steder på strækningen mellem Arnager og Boderne. Her i Sosebugten skal forholdene undersøges nærmere de kommende måneder. Foto: Jacob Jepsen
    Højspændingsstationen skal placeres nord for Sdr. Landevej. De to forreste af vindmøllerne ved Vasegårdsvej befinder sig inden for det bruttoareal, Energinet har udvalgt til landanlægget, hvis bygninger kan blive op til 25 meter høje"
2022-03-18 00:00:00,Kritik af energiø: ' Vil ødelægge landskabet for altid',Bornholms Tidende,"Bornholms Landbrug & Fødevarer støtter planerne om at lave en energiø i Østersøen syd for Bornholm, men undrer sig samtidig over, at den gigantisk store transformerstation skal placeres på marker på Sydbornholm frem for i et industriområde i Rønne.

Lars-Ole Hjorth-Larsen er positiv overfor projektet Energiø Bornholm, som går ud på at sætte havvindmøller op i Østersøen syd for Bornholm. Det fortalte den afgående formand, da Bornholms Landbrug & Fødevarer onsdag aften holdt generalforsamling.

- Vi er positive overfor projektet.

- Bornholm får et kæmpe skub i den grønne omstilling, og reelt åbner der sig mange muligheder. Vi vil kunne være med helt i front, og hvis der kan findes investorer, bliver et Power-to-X-anlæg måske også en mulighed, hvor det hele vil skabe arbejdspladser, fortalte han.

Dog er landbrugsorganisationen ikke så meget for Energistyrelsens planer om at føre kablerne fra Energiø Bornholm i land på sydkysten mellem Sose Odde og Raghammer Odde, og få kilometer derfra opsætte en transformatorstation, der kan kræve et areal på op til 90 hektar.

- Imidlertid undrer det mig, at det store anlæg, der dækker 70-90 ha med 26 meter høje bygninger ikke skal ligge tæt på Rønne, i et industriområde, fortalte han.

- I stedet vil man dumpe det ned midt i det sydbornholmske agerland. Det kan da umuligt være gennemtænkt. Landskabet bliver jo ødelagt for altid. Når vi fastboende og vores turister kommer kørende ad Søndre Landevej, fjerner det store industrianlæg hele oplevelsen ved at køre langs sydkysten.

Derfor kom han med denne opfordring.

- Om igen - tænk forfra! Han tilføjede afslutningsvis.

- Jeg vil sige, som Ulf Lundell så smukt skriver: Jeg kan bedst med åbne vidder. Nær ved havet vil jeg bo.

Vi vil kunne være med helt i front, og hvis der kan findes investorer Lars-Ole Hjorth-Larsen afgående formand, Bornholms Landbrug & Fødevarer."
2022-03-21 00:00:00,"Kommende nabo til enorme energianlæg er modstander af energiø-projektets nuværende udformning: Skalaen i det her er så stor, at folk ikke kan forstå det",Bornholms Tidende,"Det her projekt kommer til at ødelægge havudsigten for de største sommerhusområder på Bornholm. Det siger Torben Westh Jensen fra Sydbornholm. Han mener, at energiø-projektet skal halveres i størrelse, og at lokalpolitikerne bør kæmpe mere for Bornholms naturinteresser.

- Jeg er med på, at vi skal have strøm fra vindmøller, men..

Sådan siger Torben Westh Jensen, der kan blive en af de nærmeste naboer til højspændingsstationen på Sydbornholm.

Han bor syd for Søndre Landevej, og vender han blikket den modsatte vej, vil han om otte-ni år kunne kigge ud mod de vindmøller, der vil forsyne flere millioner nordeuropæere med elektricitet og gøre det muligt at lave brint og syntetiske brændstoffer, som vil blive en afgørende brik i den mere besværlige del af samfundets grønne omstilling.

Torben Westh Jensen står temmelig alene med sin kritik af den kommende energiø.

- Det virker, som om, det er en formalitet.

Der skal skrives nogle rapporter, og så er det bare at komme i gang med at grave. Det er et danmarkshistorisk byggeri, og jeg forstår ikke, at der ikke er flere, der snakker om det, siger Torben Westh Jensen til Tidende.

POLITIKERE SER KUN FORDELE Den offentlige modstand mod det grønne megaprojekt har været begrænset lige siden planerne kom frem i lyset for et par år siden.

- Skalaen i det her er så stor, at folk ikke kan forstå det, vurderer Torben Westh Jensen, der som en af de få har skrevet flere kritiske læserbreve om energiøen.

Størrelsen skaber også mange muligheder for det bornholmske samfund og erhvervsliv.

Hvorfor fokuserer du ikke på de positive sider? - Jeg prøver at se på bagsiden af medaljen - det er jeg godt klar over. Problemet er, at alle vores politikere er lalleglade over udsigterne til det her. De ser kun forsiden af medaljen.

Torben Westh Jensen har kontaktet politikere i kommunalbestyrelsen og folketinget i håbet om, at energiøens størrelse kunne blive et emne i valgkampen. Det skete ikke.

Når energiøen blev nævnt, skete det med reference til fremtidens erhvervseventyr og antallet af nye arbejdspladser.

- De går op i trætophytter. Men det her projekt kommer til at ødelægge havudsigten for de største sommerhusområder på Bornholm - fra Dueodde over Sømarken til Boderne, siger han.

Torben Westh Jensen er desuden skeptisk over, hvor mange mennesker energiøen på permanent basis vil komme til at beskæftige.

- Hvad er det for nogle arbejdspladser, man snakker om? Hvis vi får sådan en boks op, kommer det til at gå ud over turistbranchen - og det vil koste arbejdspladser, siger han om landanlægget, som Energinet planlægger at opføre nær Torben Westh Jensens ejendom.

Allersværest har han ved at forstå, hvorfor Bornholm skal løfte så stor en byrde og lægge farvand til to - og potentielt tre - gigawatt havvind.

- Hvor ender det henne? Vi får aldrig strøm nok. Vi snakker om en transformatorstation, der er halvt så stor som Aakirkeby, siger han med henvisning til, at planarealet til højspændingsanlægget er 90 hektar stort.

Torben Westh Jensen efterlyser visualiseringer af både transformatorstationen i det bornholmske landskab og havvindmøllerne, som ifølge Energistyrelsen kan få en totalhøjde på over 350 meter. Selv uden visualiseringer tøver han ikke med at karakterisere landanlægget nær Søndre Landevej som "" en kæmpe øjebæ, som turisterne skal se på, når de kører til sommerhuset"". Han begræder, at Energinet har udpeget et højt beliggende åbent område.

- Hvis man rykkede det længere vestpå, er der et bakket terræn med skove, som kunne skjule store transformatorbygninger.

Vest for Sose er der også et stort ubeboet område, hvor kablerne kunne komme i land uden gene for beboere, siger han.

FLYT HALVDELEN TIL NORDSØEN Han foreslår at flytte den østligste af de to havvindmølleparker - Bornholm II - til Nordsøen. Den tilbageværende park vil kunne rumme med en samlet på cirka 1 gigawatt.

Med sådan en kapacitet vil omkring en million husstande kunne forsynes med strøm. Det må være et tilstrækkeligt bidrag for Bornholm, mener Torben Westh Jensen.

- Med Bornholm I mener jeg, at vi vil tage vores del af belastningen. Min pointe er, at der ikke er plads til flere vindmøller hernede.

Så må de lægge nogle flere oppe i Nordsøen, hvor de kan placere dem så langt fra land, at man ikke kan se dem. Søren Gade (tidligere Venstre-minister, red.) har sagt, at de skal ud, hvor man ikke kan se dem. Og det giver jeg ham fuldstændig ret i. En halvering betyder tilsvarende, at transformatorstationen kommer til at passe bedre til Bornholms størrelse.

Torben Westh Jensen mener, at noget af det værste ved projektet i dets nuværende form er, at vindmøllerne måske kan stilles op blot 15 kilometer fra strandene på sydkysten.

Indtil i efteråret var 20 kilometer grænsen, men for at få plads til tilstrækkelig meget vindenergi rykkede regeringen forundersøgelsesområdet fem kilometer tættere på land.

Afstanden til møllerne burde være dobbelt så stor, synes Torben Westh Jensen, som finder det tankevækkende, at energiøen i Nordsøen skal placeres 80-100 kilometer fra kysten, og at politikerne er villige til at bruge ufattelige summer på at skåne vestjyderne for synet af havvindmøllerne.

- Jeg synes, at havudsigt er fuldstændig fantastisk, og det er nok en af grundene til, at jeg går så meget op i det her. For mig vil vindmøller i horisonten ødelægge udsigten.

Jeg ved godt, at nogen har det anderledes.

Siger du ikke sådan, fordi du bor ud til kysten? - Sådan som jeg har det, ville jeg have det over med vindmølleprojekter over det hele.

Jeg går op i, at vi skal beskytte Bornholm og Bornholms natur.

KALDER PÅ EN FOLKEASSTEMNING Torben Westh Jensen anerkender, at han tænker over, at ejendomsværdien kan lide et knæk, men fastslår samtidig, at der er langt mere på spil for ham end kroner og øre.

- Vi bor alle sammen kun til leje - uanset hvor vi bor. Så det er ikke kun sådan nogle som mig, det går ud over, men også alle dem, der i fremtiden kunne tænke sig at bo ved den bornholmske sydkyst.

Ender højspændingsstationen med at skulle bygges ved Søndre Landevej, vil Torben Westh Jensen håbe, at politikerne kommer til at arbejde for, at et power-to-X-anlæg til at producere brint og brændstoffer ved hjælp af strøm kan komme til at ligge et andet sted på Bornholm, så belastningerne af naturen fordeles mest muligt.

- Alle disse brintfabrikker og industrianlæg tror jeg ikke er godt for Bornholm.

Torben Westh Jensen var ikke alene om at skrive kritiske breve til Energistyrelsen under den indledende høringsfase i december 2021. Men kritikken i den offentlige debat har været sparsom, må han frustreret erkende.

- Vi ved ikke, hvad vi siger ja til. Så det er sin sag at skrive et høringssvar, når man ikke ved mere, siger Torben Westh Jensen, der mener, at planerne ville egne sig til en folkeafstemning.

- Vi er ikke blevet spurgt om noget. Bornholm er bare blevet brugt. Jeg kunne godt tænke mig en bedre debat om de her kystnære møller.

    21. december fik Energinet tilladelse til at udvide forundersøgelsesområdet, så det også dækker dele af kabelruterne, der før var undladt. Kortet viser også de to havvindmølleområder, der er adskilt af et habitatområde og et nyudpeget Natura 2000-område. Natura 2000-området, som huser flere vigtige fuglearter, er ikke er markeret på kortet, men grænser op til Bornholm II og strækker sig næsten helt ind til sydvestksyten fra Dueodde til Hasle. De tykker stiplede streger angiver de udvidede havvindmølleområder, som i efteråret 2021 blev rykket fem kilometer nærmere kystlinjen. Illustration: Energistyrelsen
    Torben Westh Jensen er opvokset i Aakirkeby, så landskabet og udsigten ved Boderne har han et ømt punkt for. "
2022-03-21 00:00:00,"Borgmester om energiøens påvirkning af naturen på og omkring Bornholm: ' Det er nok den pris, vi må betale'",Bornholms Tidende,"Jacob Trøst (K) anerkender, at Energiøen vil påvirke naturen og kystlinjen på Sydbornholm, men er tryg ved, at fagfolk vil finde de rigtige løsninger.

Energiøen i Østersøen har hidtil altovervejende været et nationalt projekt med beslutninger truffet af folketingspolitikerne og processer styret af Energistyrelsen og Energinet.

I de kommende dage og uger rykker energiøen ind på den lokale dagsorden.

Den kommunalpolitiske proces er gået i gang i marts, og på kommunalbestyrelsens næste møde vil politikerne sætte gang i en høringsfase om energiøens højspændingsstation. Herefter vil der være fire uger til at indsende idéer og forslag til, hvad der skal ske med det store landanlæg med op til 25 meter høje bygninger på Sydbornholm, som regionskommunen har ansvaret for at lave en lokalplan til.


DET VIL GENERE NOGEN UANSET HVAD

En udløber af det kolossale energiprojekt kommer i fokus allerede i dag, hvor det ambitiøse erhvervsprojekt Nationalt Center for Grøn Energi, der har modtaget EU-støtte på 27,2 millioner kroner, lanceres på det gamle elværk i Rønne.

Jacob Trøst (K), der skal holde tale ved mandagens arrangement, fortæller til Tidende, at kommunen under hans ledelse vil fokusere på at udnytte energiprojektet til at styrke det bornholmske samfund mest muligt.

- Jeg synes, det er rigtig godt, at vi kan være med helt fremme. Overordnet er energiøen med til at underbygge vores grønne udvikling og vores image som en grøn ø. Det har stort fokus fra hele verden, at den lille ø ude i Østersøen kan være med så langt fremme, siger den nye borgmester og fremhæver sine interview med udenlandske journalister og besøg fra energiinteresserede delegationer fra alverdens lande som eksempler på Bornholms tiltrækningskraft og gode udgangspunkt.

Hvad bliver borgmesterens linje de næste fire år? - Det bliver selvfølgelig, at vi på Bornholm skal have så meget som muligt ud af det. Det er på flere områder, siger han og nævner et par eksempler - Dels er der vores forsyningssikkerhed, hvor vi lige har set et eksempel på, hvor afhængige vi er. Får vi et søkabel mere til for eksempel Tyskland, vil vi stadig have et søkabel, hvis det ene bliver revet over. Jeg håber også, det vil tiltrække nogle uddannelser til Bornholm.

DTU vil gerne lægge dele af deres uddannelser på Bornholm, og det er jo meget positivt, siger han.

På det seneste er området på Sydbornholm, hvor der skal nedgraves kabler og bygges et landanlæg, blevet indsnævret.

Er det en del af din dagsorden, at du vil prøve at arbejde for, at landanlægget bliver så lille som muligt af hensyn til påvirkningerne af naturen? - Jeg har jo ikke indflydelse på, hvor stort det bliver, men jeg vil arbejde for, at de laver så åben en proces som muligt, og at borgerne bliver involveret i valget af placeringen. Det er positivt, at man hører de forskellige lodsejere, om der er lokale forhold at tage hensyn til, som ikke fremgår af kort eller af officielle kilder. Men det vil genere nogen, uanset hvor det ligger. Det, jeg lægger vægt på, er, at man inddrager borgerne i løsningerne.

FORSTÅR BEKYMRINGEN Med hensyn til vindmøllerne på havet: Har du det synspunkt, at hvis det bliver muligt at få en park på tre gigawatt, så skal Bornholm gå efter det? Eller vil du være påpasselig med at få store møller tættere på kysten end 20 kilometer? - Jo tættere på kysten, jo mere fylder de. Men det er altid at foretrække frem for landvindmøller. Grøn omstilling koster - det koster nogle penge og nogle ulemper. Jeg har erkendt, at det nok er den pris, vi må betale. Jeg vil håbe, at man lægger dem et stykke fra kysten, så vi i hvert fald ikke bliver generet af støj fra dem.

Vil du anse 15 kilometer for at være tilstrækkeligt? - Det er svært at sige, og det er dét, som miljøundersøgelserne skal vise.

Jeg vil læne mig op ad undersøgelserne, hvor projektet bliver visualiseret, og påvirkningerne af dyrelivet og trækfugle bliver undersøgt. Jeg er ret tryg ved, at miljøundersøgelserne bliver lavet grundigt af nogle eksperter på området.

Jeg har interviewet en af de forholdsvis få offentlige kritikere, Torben Westh Jensen.

Hvis det står til ham, skulle man halvere projektets størrelse og droppe den del af havvindmølleparken, der skal rejses tættest på Sydbornholm og sommerhusområderne langs kysten - og i stedet lægge flere havvindmøller langt ude i Nordsøen.

Hans hovedpointe er, at Bornholm selv med en havvindmøllepark på 1 gigawatt stadig vil trække en meget stor del af det grønne læs i forhold til øens størrelse.

Hvad siger du til sådan et forslag? - Jeg kan godt forstå, at nogle er bekymrede for, hvor meget det skal fylde, men jeg synes også, der er en pris, vi skal betale for den grønne omstilling.

Det er hele tiden en afvejning, og der går jo også strøm tabt, hvis man placerer anlægget langt væk. Jeg er nok sådan indrettet, at jeg langt hen ad vejen stoler på, at vi har nogle fagfolk, der foretager de her vurderinger. Det er en god og grundig proces, der bliver lavet.

Med den viden, man har nu, er der så noget, der virker alarmerende for dig? - Nej. Men det er klart, at to gigawatt er mere spiseligt, fordi det er 20 kilometer ude. Der burde ikke være nogen bekymringer. Med tre gigawatt vil man komme ind til 15 kilometer fra kysten, men det er svært at forholde sig til. Jeg vil gerne vente på visualiseringerne og undersøgelserne, men jeg tænker også, at det bliver spiseligt.

Flere fremhævede i den første høringsfase bekymringer på turisterhvervets vegne, hvis der opføres havvindmøller og højspændingsanlæg.

Forventer du, at havvindmøllerne vil få negative konsekvenser for turismen? - Jeg tror ikke, der er nogen, som vil vælge Bornholm fra, fordi vi har grøn energi og havvindmøller. Tværtimod tror jeg, at mange vil sige, "" fint nok, vi kan bruge strøm herovre med god samvittighed, fordi den er produceret grønt"", siger Jacob Trøst (K).


2 ELLER 3 GIGAWATT

Folketinget har vedtaget, at der senest i 2030 skal bygges en havvindmøllepark på to gigawatt til den Energiø Bornholm. I de første planer skulle møllerne stå mindst 20 kilometer fra kysten.

I efteråret blev det besluttet at udvide forundersøgelsesområdet ind til 15 kilometer fra den bornholmske sydkyst. Det skyldtes delvist en bekymring for, om der ville blive plads til to gigawatt, efter at et nyt naturbeskyttelsesområde havde gjort indhug i de egnede områder til havvind. Desuden introducerede klima-, energi-og klimaminister Dan Jørgensen en mulighed for at opføre havvindmøller med en samlet kapacitet på tre gigawatt, fordi der var opstået usikkerhed om, hvorvidt en 1 GW-park ved Hesselø i Kattegat kan realiseres."
2022-03-23 00:00:00,"Wermelin, DTU og Beof forventer turbo på energiøen og grønne investeringer",Bornholms Tidende,"Flere af partnerne bag Nationalt Center for Grøn Energi pegede ved mandagens lancering på, at krigen i Ukraine og erkendelsen af, at Vesten ikke skal være afhængig af russisk energi, vil skabe muligheder for Bornholm i kraft af placeringen som energiknudepunkt i Østersøen.

Krigen i Ukraine og sanktionerne mod Rusland vil få betydning for hastigheden på den grønne omstilling og dermed også energiøen og Nationalt Center for Grøn Energi, der blev lanceret mandag. Det er flere af konsortiepartnere enige om.

- De seneste ugers forfærdelige begivenheder har tydeliggjort, at sikkerhedspolitik er energipolitik, sagde Bornholms Energi og Forsynings direktør, Claus M. Andersen, som forventer, at konflikten med Rusland vil få de europæiske landes regeringer til at investere mere i vedvarende energi.

- Dermed er Nationalt Center for Grøn Energi blevet endnu mere relevant, siger han.

Denne vurdering deles af DTU's koncerndirektør Carsten Orth Gaarn-Larsen, der ved lanceringen talte på vegne af universitetet, hvis studerende og forskere i stigende grad kommer til at befinde sig på Bornholm i de kommende år.

- Den enorme efterspørgsel, der vil være efter mere grøn energi, vil gøre, at vi kommer til at se på vores store projekter på en lidt anden måde, siger Carsten Orth Gaarn-Larsen.

- Det skal måske gå hurtigere, og der skal måske være mere grøn energi. Og vi skal måske ikke kun se på danske interesser - der er polske, svenske, baltiske og finske her i Østersøen.

- Jeg tror, det får en grøde, og det kan godt være, at det ikke bliver i morgen, men hvor det før var i slutningen af 20' erne, er det måske rykket hen i midten af 20' erne, siger han om konsekvensen af krigen og energikrisen.

WERMELIN: MERE VINDENERGI Ambitionen om at blive uafhængig af gas er kommet højt på dagsordenen hos regeringerne i Europa.

Den danske regerings repræsentant ved lanceringen på elværket, miljøminister Lea Wermelin (S), - Den situation, vi står i nu med Ruslands forfærdelige angreb på Ukraine, understreger, hvorfor det er så vigtigt, at vi ikke alene har den grønne omstilling, men også sætter turbo på den, siger hun til Tidende.

Hun understreger, at regeringen allerede havde et af verdens mest ambitiøse klimamål med en CO2-reduktion på 70 procent i 2030 og en erklæret målsætning om at blive uafhængig af russisk gas. På de integrerede energimarkeder kan det kun lade sig gøre at skærme danskerne mod høje priser, hvis også nabolandene finder alternative energikilder.

- Ikke kun Danmark skal være uafhængig af gas, det skal resten af EU også, og det kommer til at betyde, at vi skal opstille endnu mere vindenergi, end man har forventet indtil nu, siger Lea Wermelin.

HELT NY SITUATION Lige nu er der en politisk aftale om, at der skal opsættes to gigawatt havvind ved Bornholm fra 2030, og det kan blive forøget til tre gigawatt.

I en situation, hvor man vil have så meget grøn energi som muligt, kunne man forestille sig, at møllerne skulle stå tættere, eller at hastigheden kunne blive øget? Er der nogle ting, som har ændret sig for regeringen? - Vi står i en helt ny situation. De grønne ambitioner, som Danmark længe har presset for, er noget af det, vi skal have skrue op for nu. Danmark besidder nogle kompetencer, og vores energiøer, som bliver verdens første, er en måde at vise på, hvordan man kan gøre det. Så det kommer til at få betydning for Danmark. Præcis hvordan skal vi til at diskutere med de andre partier.

Som miljøminister har du øverste ansvar for nogle af de miljøundersøgelser, der gennem de næste par år skal laves for landanlæggene til energiøen. Er der noget i det arbejde, som kan accelereres i lyset af, hvad der foregår i Ukraine og Rusland? Eller er det sådan, at der ikke kan ændres på processen, og at den derfor tager den tid, den tager? - I det hele taget er vi i gang med at kigge på den situation, vi står i. Mange ting vil vi have behov for at accelerere og blive tidligt klar, blandt andet i forhold til at blive uafhængige af russisk gas. Vi kigger på mange virksomheder, og hvordan vi kan hjælpe dem med at skifte til en anden energikilde.

Der kigger vi også på, om der er nogle processer, vi kan speede op. Noget kan vi gøre med nationale krav, andet skal vi have de andre lande i EU med på. Med vores egne projekter (som Energiø Bornholm, red.) må vi også hele tiden kigge på, hvordan vi kan gøre det på en god måde, hvor vi både sikrer inddragelsen af bornholmerne og sørger for, at vores grønne ambitioner bliver rullet hurtigst muligt ud.

DER ER KNOKLET FOR DET Miljøministeren fulgte lanceringen og var ikke selv med som taler eller regeringens officielle repræsentant eller snoreklipper.

Hun fortalte efter talerækken, at hun som bornholmer var "" ufatteligt stolt"" over, at det er lykkedes at rejse penge til det nationale center, og at flere store virksomheder bakker op.

- Det er altså ikke noget, der bare er havnet i vores turban. Vi har i mange år knoklet for at gøre Bornholm til en grøn ø og gribe potentialet. Lanceringen i dag er bare endnu et eksempel på, at vi gør fantastisk godt.

Man skal ikke tage fejl af, at det, at der nu bliver lavet et nationalt center, er en kæmpe cadeau til Bornholm, siger Lea Wermelin.

    Claus M. Andersen fra Bornholms Energi og Forsyning mener, at det nationale centers relevans kun er steget inden for den seneste måned på grund af krigen i Østeuropa. Foto: Jacob Jepsen
    Carsten Orth Gaarn-Larsen, koncerndirektør på Danmarks Tekniske Universitet. Foto: Jacob Jepsen
    Miljøminister Lea Wermelin kunne mandag fortælle, at Folketinget i lyset af krigen i Ukraine kommer til at tage stilling til, hvad man kan gøre for at fremskynde den grønne omstilling og gøre danske virksomheder og energikunder mindre afhængig af russisk gas."
2022-03-26 00:00:00,Den specielle bornholmske livsånd vil forsvinde med energiøen,Bornholms Tidende,"Kære bornholmere, sæt jer ned og tænk på Bornholm, skriver Birgitte Tolstrup fra Sydbornholm.

Torben Westh Jensen har haft et glimrende indlæg i Tidende mandag den 21. marts angående Energiø Bornholm.

Han er en af de få, der har givet udtryk for sin holdning til projektet, og han efterlyser en debat blandt os bornholmere.

Han stiller sig meget kritisk til projektet og føler sig alene med sin holdning. Han har forsøgt at kontakte politikere, både lokalt og på Christiansborg, men føler sig ikke hørt.

Men du er altså ikke alene med din holdning, Torben - jeg er fuldstændig enig med dig.

Jeg bor også på Sydbornholm og har bl. a. af den grund været specielt interesseret i projektet. Og jeg er helt sikker på at mange andre bornholmere også ville blive bekymrede, hvis de beskæftigede sig en smule med projekt "" energiø"".

Grunden til at det kan være svært at forholde sig til, er, som Torben Westh Jensen skriver, at skalaen i det her er så stor, at folk ikke forstår det.

Kære bornholmere! Sæt jer ned og tænk på Bornholm. Gå en tur just nu og tænk på Bornholm. Gør jer klart, hvad det er ved Bornholm, som lige netop I holder af. Hvorfor bliver så mange bornholmere boende på deres ø? Hvorfor flytter mange unge familier tilbage, så snart skyggen af et arbejde dukker op? Hvorfor flytter mange pensionister til øen? Hvad er det, som får skuldrene til at falde ned og gør vejrtrækningen lettere, når man kommer hjem fra en turbulent weekend ovre? Hvorfor betaler turister ublu priser for at få mulighed for at bo her en kort periode? Hvad er det som gør Bornholm speciel og sært tiltrækkende? Når I når frem til, hvad det er, I elsker ved Bornholm, så overvej nøje, hvad der vil ske, når Bornholm bliver ændret til "" verdens første Energiø"". Forestil jer de helt konkrete ændringer.

Bornholm er en lille ø. Det er en enestående ø med en enestående smuk natur.

Vi er ekstremt forvænte med skønhed, hvorend vi vender blikket, vi er privilligerede med stjernehimler, med et vidunderligt dyre-og fugleliv, med små veje, uden stressende og belastende trafik, ingen fabriksindustri, som larmer døgnet rundt. Vi lever vores liv i et tempo og i en ro, som er mennekelig. Her hersker en livsånd, som ikke findes mange steder i Danmark og snart slet ikke.

Vi er et lille, lidt gammeldags samfund, som har fået den tvivlsomme ære at skulle forsyne måske tre millioner hustande med strøm. Det vil ikke "" bare"" være en skov af vindmøller 350 meter høje, 15 kilometer ude - det vil ikke "" bare"" være anlæggelse af veje, tung trafik, opgravning af marker - det vil ikke "" bare"" være lys, uro og aktivitet døgnet rundt. Nej, jeg tror, vi vil miste det Bornholm, som vi kender. Den specielle bornholmske livsånd vil forvinde for altid.

Strøm skal vi have, men mindre må kunne gøre det. Tre gigawatt er knusende.

Lad os tænke os om! Lad os tage debatten! Lad os finde et rimeligt kompromis."
2022-03-31 00:00:00,"Ét søkabel har været for lidt: ' Det siger næsten sig selv, at der skal ske noget med det kabel'",Bornholms Tidende,"Det kommer ikke som et chok for pensioneret civilingeniør Paul-Frederik Bach, at søkablet har været i stykker over flere omgange, og at Bornholm har været uden strøm. - Det er en kalkuleret risiko, kalder han det.

Det kommer ikke som noget chok for Paul-Frederik Bach, at Bornholm hvert femte år lider af strømsvigt, når søkablet går i stykker.

Han er nu pensioneret civilingeniør, og han har i 40 år beskæftiget sig med planlægning og produktion af el-net. Han har arbejdet det meste af tiden i Jylland med landsdelens el-net.

Paul-Frederik Bach ved en ting eller to mere om søkabler og forsyning end de fleste, og derfor er han helt med på den bornholmske forsyningssituation.

En forsyning, som han set udefra, har undret sig over.

- Det, der har undret mig, er, at man lever med ét kabel. Det siger næsten sig selv, at der skal ske noget med det kabel.

- Det er selvfølgelig et pengespørgsmål, at man ikke har et ekstra. Søkabler er udsatte, om ikke andet for ankerskader. Så hvis kablet bliver afbrudt hvert femte år, ligger det fint på linje med statistikken, siger Paul-Frederik Bach.


ET STRØMSVIGTENDE VALG

Da han ikke har siddet med ved bordet, da forsyningen til Bornholm skulle anlægges, tør han ikke sige præcist, hvordan det er gået til, da Bornholm fik sit søkabel. Teknisk set er der tre kabler i Østersøen med en halv kilometers mellemrum, men de fungerer som en samlet enhed, og kun hvis alle kabler virker.

Paul-Frederik Bach er dog sikker i sin sag, når han siger, at man i sin tid må have regnet med, at et søkabel vil svigte før eller siden.

Og da der ikke er noget andet søkabel til at overtage forsyningen, har man indberegnet, at kraftværket på Bornholm skal overtage forsyningen af el-nettet. I dette tilfælde er det Beof, der er kraftværket.

- Det er et valg, man har taget, at man skal leve uden strøm i nogle timer, og at et kraftværk skal tage over. Det er en kalkuleret risiko, det er fuldstændigt sikkert. Jeg kan godt forstå, at det ikke er billigt at lægge et kabel ekstra på kort sigt, men kraftværker lever ikke evigt, så hvis du vælger den strategi, at vi lader et kraftværk være backup, så har den løsning en udløbsdato, siger Paul-Frederik Bach.

Direktør hos Beof, Claus Andersen, er heller ikke sikker på, hvordan man er kommet frem til løsningen med et enkelt søkabel.

Men han formoder ligesom Paul-Frederik Bach, at man dengang har vejet et kraftværket på Bornholm over et ekstra søkabel.

- En generel filosofi i det her er, at du altid skal have en reserve for den største enhed.

Du skal have en sikkerhed for, at hvis største enhed falder væk, kan man stadig operere.

De har vurderet, at det på en måde var billigere med det kraftværk på øen, der kan være sikkerhed for søkablet, siger Claus Andersen.


FLERE KABLER

Med sine mange års erfaring i planlægning af el-net rundt omkring i Danmark, havde Paul-Frederik Bach gjort tingene anderledes.

Det var forventet, at søkablet ville gå i stykker før eller siden, og at strømmen ryger på Bornholm.

- På Bornholm har man dengang taget det valg med åbne øjne. Rent forfra, hvis jeg skulle tænke det, ville jeg have foretrukket, at der var mere end ét kabel. Som vores tankegang var, så ville vi ikke lade en forsyning hænge på et kabel, siger Paul-Frederik Bach.

Hvis der kommer en energiø, så vil der være mulighed for, at Bornholm vil blive koblet op på to andre kabler. Det vil sige at ødelæggelsen af et kabel ikke vil betyde noget for el-nettet på Bornholm. Hvis det sker, at Bornholm i forbindelse med energiøen får nye tilslutninger med søkabler, vil det være en gave for øen, mener Paul-Frederik Bach.

- Bornholm er faktisk heldig med, at der formentlig bliver en energiø, og så bliver det ikke en investering, som bornholmerne skal bekymre sig.

Hvis kablet bliver afbrudt hvert femte år, ligger det fint på linje med statistikken Paul-Frederik Bach pensioneret civilingeniør."
2022-04-02 00:00:00,Den specielle bornholmske livsånd,Bornholms Tidende,"Det var meget lidt ' enestående smuk natur', jeg kunne opleve, hvor det landbaserede anlæg skal placeres, fortæller Finn Hansen.

Kære Birgitte Tolstrup. I dit læserbrev fra 26. marts skriver du, at den specielle bornholmske livsånd vil forsvinde med energiøen. Ligeledes inviterer du til at gå en tur ud i området, hvor energiøen er planlagt at skulle ligge.

Det har jeg gjort, en tur på 6,5 kilometer ad Søndre Landevej, Limensgade, Duegårdsvej, Vasegårdsvej og Hallegårdsvej, der omgiver det bruttoareal, indenfor hvilket det landbaserede anlæg skal placeres.

Jeg må ærligt sige, at det var meget lidt "" enestående smuk natur"", jeg kunne opleve på denne tur. For det meste var det ret store markflader, der helt klart tjener til husdyrfoder for områdets store landbrug.

Derfor ser jeg frem til, at den del af "" Energiø Bornholm"", der skal bygges her på mindre end 100 hektar, vil blive forsynet med et stort antal ledelinjer i form af åbne grøfter, buske og træer samt et antal vandhuller som beskrevet i Energistyrelsens oplæg.

På den måde vil en optimering af biodiversiteten gå hånd i hånd med generering af to millioner husstandes forbrug af grøn strøm.

En konvertering af den specielle bornholmske livsånds store landbrug med tilsvarende omfattende marker uden naturindhold vil hermed på dette relativt lille areal på Sydbornholm kunne omdannes til løsningen af en lille del af biodiversitetskrisen og i høj grad energikrisen.

    Marker øst for Vasegårdsvej, der tænkes anvendt til en del af det landbaserede anlæg af Energiø Bornholm"
2022-04-06 00:00:00,Havvindmøllepark får opbakning til placering ud for Rønne,Bornholms Tidende,"Bornholms Havvind, der vil opsætte en privatejet havvindmøllepark med syv møller ud for Bornholm, præsenterede fire udpegede områder på et borgermøde.

Initiativgruppen Bornholms Havvind, der ønsker at opføre en privatejet havvindmøllepark med syv møller ud for Bornholm, holdt mandag aften borgermøde på Campus Bornholm og præsenterede fire mulige placeringer for fremtidens - lille - havvindmøllepark.

Og af områderne ud for Slotslyngen, ud for Nordskoven, ud for Rønne og ud for Nexø var der klar opbakning til ét: Rønne. Det fortæller Helle Munk Ravnborg, forperson i Bornholms Havvind.

- Meldingen var, at den bedste idé er at sætte vindmøllerne op på indersiden af møllerne til energiøen. Hvis der står en hel masse vindmøller i forvejen, gør det ikke den store forskel, at der står syv privatejede havvindmøller foran, siger Helle Munk Ravnborg.

Der var ikke tale om 100 procent enighed, påpeger Helle Munk Ravnborg, men en overvejende opbakning.

Der var også kritiske røster blandt de mere end 100 fremmødte på mandagens borgermøde. Blandt andet blev det foreslået at leje et areal ved Polen og sætte havvindmøllerne op dér i stedet, men generelt mener Helle Munk Ravnborg, at der var stemning for, at Bornholm også selv tager ansvar og har havvindmøller stående ud for kysten.

PRIS: 1,3 MIA. KRONER Processen bliver nu at indlede en dialog med klimaministeren og erhvervsministeren for at se, om man kan reservere området, som man ender med at lægge sig fast på. Helle Munk Ravnborg understreger i den forbindelse, at der ikke er taget nogen endelig beslutning om havvindmølleparkens placering, og at de tre andre mulige placeringer ikke er pillet af bordet.

Der skal til formålet oprettes et egentligt havvindmøllelaug, som Bornholms Havvind håber at få 800.000 kroner til via kommunens grønne tilskudspulje.

Tilkendegivelsen er der, men pengene er endnu ikke frigivet.

Hvis - eller når - de kommer, kan havvindmøllelauget blive oprettet, og man kan begynde at finde ud af, hvordan man får solgt de 480.000 andele, som havvindmølleparken skal splittes op i.

De 480.000 andele koster hver 2.700 kroner, hvilket vil sige, at der skal rejses 1,3 milliarder kroner, som ventes at være omkostningen til opsætning og 30 års drift af havvindmølleparken.

Hvis det hele glider, og alt går efter planen, sigter Bornholms Havvind efter at have en privatejet havvindmøllepark ud for den bornholmske kyst senest den 31. december 2026, oplyser Helle Munk Ravnborg.


Tæt på kysten

Striben på syv havvindmøller er i Bornholms Havvinds fire udpegede områder placeret relativt tæt på kysten - helt ind til cirka fem kilometer ud for Nordskoven.

Og der er en grund til, at havvindmøllerne skal tæt på kysten, forklarer Helle Munk Ravnborg. Man vil nemlig gerne ind på en havdybde under 40 meter på grund af omkostningerne til de monopæle af stål, der skal bankes langt ned i havbunden.

    Bornholms Havvind har lavet denne visualisering af de privatejede vindmøller med den store havvindmøllepark fra fremtidens energiø i baggrunden"
2022-04-09 00:00:00,Krydstogtskibe vil bruge landstrøm: Havn vil have mere end en hensigtserklæring,Bornholms Tidende,"19 krydstogtrederier har underskrevet en hensigtserklæring om at bruge landstrøm i havne i Østersøen. Hos Rønne Havn satser man mere på at kunne tilbyde grønt brændstof end landstrøm.

De fire største krydstogtrederier i verden har sammen med 15 andre rederier skrevet under på en hensigtserklæring om brug af landstrøm i Østersøen hurtigst muligt og senest i 2024. Rederierne står i år for cirka halvdelen af alle anløb til havne i Østersøen, og med underskrifterne signalerer de deres hensigt om at benytte landstrøm, når de ligger til i havne, der har et landstrømsanlæg. Det fremgår af en pressemeddelelse fra Wonderful Copenhagen.

Et sådant anlæg har Rønne Havn ikke på nuværende tidspunkt, og der skal mere end en hensigtserklæring fra rederierne til at ændre på dette. Flere ting vil være afgørende for, om havnen vil etablere landstrøm til krydstogtskibe, fortæller administrerende direktør Thomas Bendtsen.

- Lige nu er forretningsmodellen ikke til stede, da vi som havn aldrig kan få vores investering retur. Men det vigtige handler også om standarder. Der skal være en standard for landstrøm, som kan passe til alle skibe, ellers gør det blot de økonomiske problemer endnu større, lyder det fra havnedirektøren.


GRØN TANKSTATION

Rønne Havn undersøger hele tiden markedet for landstrøm, men er ifølge Thomas Bendtsen også meget opmærksom på, at mange af de kommende krydstogtskibe sejler på grønne brændstoffer.

- Derfor er vores investeringer og aktiviteter primært fokuseret om at kunne være med til at være en havn, der tilbyder tankning af de brændstoffer, fortæller han.

Havnen er en del af et stort konsortium, der vil arbejde på at gøre havnen klar til at kunne være grøn tankstation inden 2025.

- Det ser vi som en væsentlig opgave, der skal løses, så krydstogtskibene også er grønne, når de sejler fra havn til havn, fortæller Thomas Bendtsen.


MINDRE ROLLE

På Rønne Havn oplever man stort set aldrig, at krydstogtskibe efterspørger landstrøm, lyder det fra havnedirektøren, og ifølge ham spiller adgangen til landstrøm en mindre rolle, når rederierne vælger, hvilke havne de skal anløbe.

- Men på sigt kan det få en betydning, fortæller han.

Om den kommende energiø kommer til at spille en rolle i forhold til muligheden for at tilbyde landstrøm, kan Thomas Bendtsen ikke sige på nuværende tidspunkt. Hans vurdering er dog, at energiøen kommer til at spille en mindre rolle.

- Energiøen vil gøre, at der bliver produceret en enorm mængde strøm lige udenfor Bornholm, men hvad den skal bruges til, og ikke mindst hvordan den skal kobles på Bornholm, er endnu usikkert, fortæller han.

    19 krydstogtrederier har skrevet under på, at de senest i 2024 har til hensigt at bruge landstrøm i Østersøen, når havnene tilbyder der. Det gør Rønne Havn ikke, og der ændrer rederiernes erklæring ikke umiddelbart på, fortæller havnedirektør Thomas Bendtsen"
2022-04-12 00:00:00,Borgerne opfordres til at møde op til dialog om energiøen,Bornholms Tidende,"Tirsdag den 26. april er der mulighed for dialog om højspændingsstation og kabelføring, idet den nuværende fase i etableringen af energiøen og de overordnede planer kommer på dagsordenen med mulighed for at få besvaret spørgsmål.

Tirsdag den 26. april klokken 16.30-18.30 afholdes i Aakirkeby-Hallerne borgermøde om Energiø Bornholm med særligt fokus på det udpegede bruttoområde for højspændingsstationen og mulige steder til kabelføringen.

Det meddeler en pressemeddelelse fra regionskommunen.

Alle borgere på Bornholm samt øvrige interesserede er velkomne til at deltage i borgermøde om Energiø Bornholm. Bag borgermødet står Bornholms Regionskommune, Energistyrelsen og Energinet, der vil stå klar til at uddybe den nuværende fase i etableringen af energiøen, de overordnede planer og besvare spørgsmål.

Arrangementet vil have ekstra fokus på det bruttoområde, der er udpeget til placeringen af højspændingsstationen samt de nedgravede kabelkorridorer, der vil forbinde højspændingsstationen med havvindmølleparkerne og med Sjælland og forventeligt Tyskland.

Borgmester Jacob Trøst (K) åbner borgermødet klokken 16.30, og herefter kommer repræsentanter fra Energistyrelsen, Energinet og Bornholms Regionskommune med nogle korte oplæg.

Omkring klokken 17 fortsætter borgermødet som et åbent hus-arrangement med forskellige dialogstande, hvor det er muligt at stille spørgsmål og få svar fra oplægsholderne og de deltagende repræsentanter fra Bornholms Regionskommune, Energinet og Energistyrelsen."
2022-04-13 00:00:00,Ny melding fra Energistyrelsen kan gøre energiøen betragteligt større,Bornholms Tidende,"I det indledende planlægningsarbejde for Energiø Bornholm har Energistyrelsen justeret materialet, så der bliver mulighed for, at et energiselskab kan opstille havvindmøller syd og vest for Bornholm med en samlet kapacitet på op til 3,8 gigawatt.

Energistyrelsen satte mandag gang i en ny høring om Energiø Bornholm. Høringen er nødvendig at gennemføre, fordi den statslige styrelse lægger op til at tillade, at der opstilles væsentligt flere havvindmøller end hidtil planlagt.

3,8 gigawatt er den maksimale kapacitet, som energiselskabet, der kommer til at vinde ordren, kan vælge at opføre.

Forøgelsen hænger sammen med, at Energistyrelsen vil tillade, at møllerne samlet skal kunne producere mere strøm, end det kollektive elnet har kapacitet til at modtage.

Med de forventede kabelforbindelser fra energiøen. En sådan overkapacitet betegnes som "" overplanting"" i fagsprog. Energistyrelsen har vurderet, "" at det er hensigtsmæssigt at holde en dør åben for, at der på et senere tidspunkt kan træffes politisk beslutning om eventuel overplanting for havvinden,"" oplyser styrelsen.


KOMPENSATION FOR TAB

"" Overplanting medfører ikke, at der bliver afleveret mere strøm til det kollektive net end produktionstilladelsen angiver. Men overplanting kan kompensere for det tab af strøm (nettab), der kan opstå mellem møller og tilslutningspunkt, og kompensere for, at der som regel er vindmøller ude af drift pga. service mv. hvilket kan resultere i nedsat effekt af parken,"" forklarer Energistyrelsen i høringsmaterialet.

Det vides ikke, hvordan offshore-teknologien udvikler sig frem mod 2030, men antager man, at hver enkelt mølle får en effekt på 15 megawatt, vil der ved en fuld udnyttelse af 3,8 gigawatt skulle opsættes mere end 250 møller i farvandet syd og vest for Bornholm.


ØGET TÆTHED

De ekstra møller vil skulle placeres tættere på hinanden, end energimyndighederne hidtil har taget udgangspunkt i.

"" Overplanting sker inden for det areal, som i forvejen afsættes til etablering af havvindmøller, dvs. maksimalt indtil 15 km fra kysten.

For at gennemføre overplanting i praksis skal havvindudvikleren altså vælge at stille havvindmøllerne tættere end det, der har været forudsat ved udpegning af området til etablering af havvindmøller,"" noterer Energistyrelsen.


KUN TO GW ER VEDTAGET

Folketinget vedtog i 2020, at der til energiøen skal anlægges havvindmølleparker med en kapacitet på to gigawatt. Sidste år besluttede regeringen at udvide området, hvor der foretages forundersøgelser for at gøre det muligt at opføre tre gigawatt. Det hang sammen med det stigende behov for grøn energi og usikkerhed om, hvorvidt det ville blive muligt at opføre en planlagt havvindmøllepark nær Hesselø i Kattegat. Skal energiøen ende ud med at få en kapacitet på mere end to gigawatt, vil det kræve en ny politisk beslutning.

Høringsfasen forud for miljøvurderingen løber frem til 9. maj.

"" Såfremt miljøvurderingen viser, at planen kan gennemføres uden væsentlige påvirkninger ved etablering af 3,8 GW vil det derefter kunne overlades til havvindudvikleren at vælge den økonomisk optimale kapacitet inden for et spænd på 3,2-3,8 GW"", skriver Energistyrelsen i høringsbrevet.

Parallelt med den supplerende statslige høring gennemfører Bornholms Regionskommune første høringsrunde om landanlægget på Sydbornholm. Det er muligt at indsende idéer og forslag til kommunen frem til 9. maj.


PÅVIRKNINGER AF MILJØ OG MENNESKER

I høringsmaterialet oplister Energistyrelsen den potentielle miljøpåvirkning, som flere møller med større tæthed vil kunne resultere i: Større påvirkning af havbunden og dyre-og plantelivet. Mere sedimentaflejring, som kan medføre øget frigivelse af næringsstoffer og miljøfremmede stoffer.

Større risiko for kollision med fugle og flagermus ved større mølletæthed.

Større påvirkning af havpattedyr og fisk under anlægsfasen, fordi der skal sættes flere møllefundamenter op.

Større kunstige rev omkring vindmøllefundamenter, som i visse tilfælde kan være gunstige for flere dyre-og plantearter Større visuel påvirkning fra land Intensivering af støjpåvirkning under anlægsfasen. Den samlede anlægsperiode forventes uændret, da vindparkerne uanset størrelse forventes at blive sat i drift i 2030.

Øget sejladsrisiko.

Øget radarpåvirkning, da flere vindmøller inden for samme areal kan give anledning til ekstra radarforstyrrelse.

Kilde: Energistyrelsen, supplerende høring om overplanting.

    De mulige havvindområder i Østersøen har gradvist ændret udformning de seneste par år. I det nye høringsmateriale er den vestlige del af energiøen som noget nyt delt op i to adskilte områder. Det er blandt andet hensynet til sejladssikkerhed, der har indskrænket området. I miljøundersøgelserne tages der udgangspunkt i, at møllerne kan stå indtil 15 kilometer fra kysten"
2022-04-13 00:00:00,Flere vindmøller til energiø var et ønske fra vindbranchen,Bornholms Tidende,"Energistyrelsen lægger op til at gøre det muligt for det energiselskab, der vinder udbuddet om Energiø Bornholm, at opstille flere havvindmøller og placere dem tættere på hinanden. Den eneste omtale af overplanting i de 52 høringssvar stammer fra vindmøllebranchens interesseorganisation, Wind Denmark.

Organisationen opfordrede i december til, at kapaciteten i den forestående miljøvurdering skulle overstige tre gigawatt, og Energistyrelsen har nu igangsat en supplerende høring om en kapacitetsforøgelse på op til 3,8 gigawatt.

I det oprindelige høringssvar skrev Wind Denmark, at "" overplanting meget vel kan føre til en økonomisk optimering, dels givet den meget lave mølletæthed (4,55 megawatt/ km2) som Danmark anvender, dels muligheden for at koble noget af produktionen til lagrings-og PtX-anlæg på Bornholm såvel som Sjælland."" Wind Denmark henviser til, at Belgien (12- 15 MW/ km2) og Holland (6-8 MW/ km2) - to lande med mindre havareal end Danmark - opererer med større mølletætheder end i Danmark. Ved at lytte til vindbranchens ønske om at tillade overplanting og indarbejde det i arbejdet med miljøvurderingen vil det hurtigere kunne lade sig gøre at skabe rammerne for mere grøn el-produktion. Denne fordel lagde Wind Denmark vægt på i svaret fra december.

"" Ved at lægge sig fast på 3 GW afskærer man teoretisk set muligheden for 1.476 MW (NL)- 8.190 MW (BE) additionel havvindskapacitet og risikoen for forsinkelser i en allerede presset tidsplan, hvis der skulle vise sig at være kommerciel interesse i overplantning, da det vil kræve udarbejdelse af et SMV-tillæg (strategisk miljøvurdering, red.)"".

Havvindmølleparkerne forventes at blive udbudt i 2024/ 2025.

    Det har hidtil været en forudsætning, at havvindmølleparkerne til energiøen skal have en mølletæthed på 4,55 megawatt per kvadratkilometer. Energistyrelsen åbner for, at møllerne kan komme til at stå tættere, men man skal stadig gå ud fra, at der kommer til at stå færre end én mølle per kvadratkilometer. Planområderne i Østersøen har et samlet areal på 651 kvadratkilometer."
2022-04-28 00:00:00,Vrede miner ved borgermøde: Energiøens bagmænd mødte frustrerede naboer,Bornholms Tidende," Oplæggene under borgermødet i Aakirkebyhallen indeholdt ingen store nyheder. I salen var der frustration over, at de kritiske røster ikke kunne blive luftet i plenum, da kommunen havde prioriteret, at de godt hundrede deltagere kunne snakke direkte med repræsentanterne fra Energinet, Energistyrelsen og regionskommunen.

De fremtidige naboer til højspændingsstationen syd for Aakirkeby fik tirsdag luft for deres frustrationer over udsigten til byggeriet af op til 25 meter høje bygninger i det åbne landbrugsland.

Sammenlignet med det første borgermøde, der blev afholdt i november i Rønne, var utilfredsheden med planerne steget.

I mellemtiden har Energinet da også indsnævret planområdet til et 260 hektar stort areal syd for Aakirkeby og vest for Læså, og mange berørte beboere eller jordejere var troppet op i Aakirkebyhallerne for at høre om planerne og give deres mening til kende.

Borgermødet var delt op i to faser; oplæg fra scenen og en samtalecafé. Til flere fremmødtes tydelige utilfredshed var der ingen spørgerunde i plenum, så de kritiske kommentarer måtte vente.


STOLT OG YDMYG BORGMESTER

Med en defekt mikrofon i hånden lagde borgmester Jacob Trøst (K) ud med at byde velkommen til "" endnu et borgermøde"".

- Når jeg siger "" endnu et"", er det med lige dele stolthed og ydmyghed, sagde han.

Stolthed over Bornholms status som verdens første energiø og ydmyghed over kommunens forestående opgave med at høre borgerne, hvis tilværelse kan blive påvirket af det enorme anlægsprojekt.

- Det er jer, der kender arealerne bedst. Så tak fordi I er kommet, lød det fra borgmesteren.

Eftermiddagens vært var Søren Møller Christensen, der er leder af udvikling og plan. Han forklarede, at den næste fase handler om at lægge sig fast det endelig område, hvor landanlægget skal bygges.

- Vores primære formål med mødet i dag er at klæde jer på til at indsende gode høringssvar.

Det vigtige i denne sammenhæng er at få jeres input i forhold til placeringen.

Det er vores største interesse, sagde Søren Møller Christensen.

- Mange har spurgt os om, hvordan det kommer det til at se ud med landskabet rundt omkring landanlægget. Det er I også meget velkomne til at skrive om, men det får I også lejlighed til at påvirke senere i processen, tilføjede han.

Ledende medarbejdere fra Energistyrelsen og Energinet fik herefter ordet i ti minutter, men de bragte ikke meget nyt til torvs.

Vicedirektøren fra Energistyrelsen, der sideløbende med kommunen for tiden afvikler en høring om tættere mølleopsætning, lagde vægt på den grønne omstilling i det store perspektiv.

- Det er en europæisk ambition, vi arbejder for at indfri, sagde Mogens Hagelskær og nævnte, at der i Europa i dag er installeret cirka 30 gigawatt havvind.

Krigen i Ukraine har hævet målene betragteligt, og EU-Kommissionen fremlagde i marts en ambition om at tilføje 420 gigawatt solenergi og 480 gigawatt fra vindmøller inden 2030, hvoraf meget forventes at blive installeret til havs. Energiøen på Bornholm ventes at bidrage med et sted mellem 2 og 3,8 gigawatt. Den maksimale grænse har rykket sig, fordi Energistyrelsen har åbnet for at tillade såkaldt overplanting, der indebærer, at vindmølleparkerne får en kapacitet, der overstiger, hvor meget strøm der kan transporteres i kablerne. Hverken Energistyrelsen eller Energinet havde medbragt nye visualiseringer, hvor vindmøller eller landanlægget var placeret i Østersøen eller det sydbornholmske landskab.

Taleren fra Energinet, der bliver bygherre på land, forsøgte ikke at nedtone anlægsprojektets dimensioner.

- Stationen skal bruge et areal på mellem 70 og 90 hektar. Det svarer faktisk til tre gange arealet af Christiansø, sagde Energinets chefprojektleder Kim Søgaard Mikkelsen.

Pædagogisk forsøgte han at forklare, hvilken funktion de store haller og udendørs installationer får.

- De røde klodser er convertere, der laver vekselstrøm om til jævnstrøm - store telefonopladere kan man sige, forklarede han, inden han henledte opmærksomheden på spolerne under åben himmel.

- Vores friluftsanlæg bruger vi til at hæve spændingen på anlægget. Samtidig er der indbygget nogle duppeditter, så vi kan slukke strømmen, i tilfælde af der sker noget ude på stationen, forklarede Kim Søgaard Mikkelsen.

Han tegnede et billede af de øvrige muligheder, som det kan føre med sig for Bornholm at blive et el-knudepunkt på tværs af lande i Østersøen.

- Vi har samtidig et stort ønske om, at vi gerne vil tilslutte store forbrugere og producenter.

Det kunne være til power-to-x og produktion af brændstof til skibe og fly.

Samtidig vil det være muligt at tilslutte en stor solcellepark til energiøen, sagde han.


MÅLET ER MINIMALE KONSEKVENSER

Inden de tilrejsende gæster fik lejlighed til at snakke med lokalbefolkningen, overtog Helle Munk Ravnborg (EL) som forperson for natur-, miljø-og planudvalget mikrofonen.

Hun prøvede at appellere til kampen for at minimere den globale opvarmning.

- Hvis vi vil den grønne omstilling for Danmark og Europa, må vi også se i øjnene, at det har en pris for vores landskab.

Hun lod forstå, at ambitionen fra kommunens side er, at byggeriet "" får minimale konsekvenser for landskabet og minimale konsekvenser for de borgere, som har deres hjem i det område, der nu kigges på"". Samtidig mindede hun folkene på stolerækkerne om, at havvindmøller og transformatorstationer ét sted, vil overflødiggøre kraftværker og andre bygninger, der ikke pryder landskabet.

Den pointe fik hun frem ved at vise oversigtsbilleder af havnene i Rønne og København med skorstene og oliesiloer.

- Det at man kan se sin energiproduktion og energianlæg, er der ikke noget nyt i. Det er bestemt ikke nogen arkitektoniske perler, vi kan se på billedet, men måske kan vi sige farvel til nogle af dem, når vi får energiøen, sagde Helle Munk Ravnborg, som afsluttede talerækken.

Repræsentanterne fra kommunen, Energistyrelsen og Energinet spredte sig herefter omkring bordene i den anden del af hallen.

Størst interesse fra de nærmeste beboere var der for Energinets bord, hvor konsulent Claus Arnfeldt Andersen flere gange blev bedt om at forklare, hvad Energinet vil lægge vægt på, når den endelige placering skal findes.

- Jeg kan ikke stille en formel op, men vi skal i princippet have alting op på bordet, forklarede han.

Når alle problemer - det kunne være vandhuller, der skal sløjfes, eller opkøb af ejendomme - er kendte, vil Energinet og kommunen finde det område, der skal dækkes af en ny lokalplan og et tillæg til kommuneplanen.

- Der er et hav af ting. Vi kan ikke bare sige, at én ting vil veje tungere end alt andet, sagde Claus Arnfeldt Andersen, som modtog råd fra landmænd med jord i zonen.

- Det kan være, at man skal lade nogle af de produktionsfaglige ting vægte lidt højere end larverne, lød det fra en grundejer.


MILLIARDREGNING TIL HAVS

Energinets repræsentant forklarede, at det 260 hektar mellem Søndre Landevej og Vasegårdsvej er udvalgt ud fra en helhedsbetragtning om, hvad der i forvejen fandtes af ejendomme, geologiske interesser og naturområder - i kombination med nærheden til kysten og egnede korridorer for de cirka 25 kabler, der skal føres i land fra havvindmøllerne.

Nogle naboer fremlagde alternative placeringer uden for 260 hektar-zonen. Den mest alternative er byggeriet af en højspændingsstation til havs. Både Energinet og Energistyrelsen blev spurgt, hvad det ville koste. Energistyrelsens vicedirektør med ansvar for energiøer, Mogens Hagelskær, kunne fortælle, at beregningerne aldrig er lavet, men at konstruktionen af den kunstige ø til energiø-tvillingeprojektet i Nordsøen udgør seks-ti procent af de samlede omkostninger på 210 milliarder kroner. Med andre ord kunne man med et meget groft regnestykke forvente, at det ville koste 12-20 milliarder kroner at skåne Bornholm for landanlægget, sjussede Mogens Hagelskær og Tidendes udsendte sig frem til i fællesskab.

Tilbage ved Energinets bord kom naboer med flere forslag til, hvordan man bedst kunne skjule højspændingsstationen, hvis bygninger kommer til at rage 25 meter op over markerne. Forslaget om at anlægge en ti meter høj jordvold beplantet med træer blev bragt op som en idé, der bedømt på konsulentens reaktion virkede svær at realisere i praksis.


UDFORDRINGER MED VAND

At landanlægget skal placeres i et lavtliggende område, vil desuden besværliggøre en dyb nedgravning, som flere ellers har ytret ønske om, lød det omkring bordet.

- Vi får store udfordringer med overfladevand, bemærkede Claus Arnfeldt Andersen.

Han blev spurgt om, hvad der skulle få Energinet til at opgive bruttoområdet. Svaret var, at hvis lokalpoltikerne efter høringen skulle afvise at lave en lokalplan, så ville Energinet være nødt til at finde et andet sted på Bornholm.

En beboer med hus tæt på bruttoområdet rådede Helle Munk Ravnborg, der havde indfundet sig ved Energinets bord, til snart at lægge sig fast på den endelige placering.

- I bør være forpligtet til at vælge stedet hurtigt, så I kan gå i gang med at plante med det samme, sagde manden, der havde taget sin søn med til borgermødet.

Omkring bordet føg beskyldninger om en "" skueproces"" og kommunalbestyrelsens manglende vilje til at tage imod kritiske spørgsmål på borgermødet. Stemningen fik Helle Munk Ravnborg, der selv er engageret i en lokal borgergruppes planer om at bygge en mindre, folkeejet havvindmøllepark, til at lade en bemærkning falde over for en kommunal medarbejder: - Folk er vrede, overhørte Tidende hende sige.

Den igangværende høringsfase løber indtil 9. maj. Der venter flere borgermøder og høringsperioder i det kommende år. Kommunen sigter efter, at det lokale planngrundlag kan blive vedtaget i juni 2023, og Energinet sigter efter at kunne gå i gang med byggeriet i efteråret 2025.


TO HØRINGER OM ENERGIØ

Der er to for tiden to høringer i gang om Energiø Bornholm.

Bornholms Regionskommune efterlyser idéer og forslag vedrørende placeringen af landanlægget. Høringen skal lede op til udarbejdelsen af en lokalplan og et tillæg til kommuneplanen.

Høringen løber frem til 9. maj. Indsendelse af høringsformular kan ske på kommunens hjemmeside, som mail til plan@brk.dk eller med post til Ullasvej 23, 3700 Rønne, hvor brevet mærkes "" energiø"".

Energistyrelsen foretager parallelt en høring om en forøgelse af antallet af vindmøller til energiø-projektet. Det udpegede område er ikke ændret, men med den supplerende høring åbnes der for at placere møllerne tættere på hinanden. Også denne høring varer indtil 9. maj.

    Oversigtskortene over det 260 hektar store område på Sydbornholm blev gransket grundigt ved Energinets stand. Flere beboere fremsatte forslag om alternative placeringer af højspændingsstationen. Foto: Jakob Nørmark
    Helle Munk Ravnborg understregede som forperson i natur-, miljø-og planudvalget, at kommunen efterstræber, at landanlægget resulterer i minimale konsekvenser for landskabet og mennesker på Sydbornholm"
2022-04-30 00:00:00,Energiøen bør nedskaleres for at passe til Bornholm,Bornholms Tidende,"Hvorfor kan der ikke bygges en kunstig ø til transformatorstationen syd for Bornholm, ligesom de gør ud for Jylland? lyder et af spørgsmålene fra Torben Westh Jensen.

Det er pt. besluttet i Folketinget at etablere 2 gigawatt havvindmøllepark syd for Bornholm, hvilket efter min mening er rigelig stort til Bornholm, hvis vi skal undgå at ødelægge vores natur og havmiljø.

Jeg og mange andre mener, Energiø Bornholm skal nedskaleres for at passe til Bornholm.

Findes der ikke en eneste bornholmsk politiker med mod nok til at ville beskytte Bornholms natur og havmiljø? Eller har de kun en mening, hvis det drejer sig om en hytte i et træ? Jeg undres stadig over, at politikere både lokalt og i resten af landet kun kan se fordelene ved at opføre havvindmølleparker overalt.

Energiø Bornholms hav-og landanlæg vil forandre hele Bornholm minimum de næste 30 til 50 år, og derfor mener jeg, at alle bornholmske politikere har pligt til at udtale sig om dette. Jeg mener, de bør forholde sig kritisk, og at de også har pligt til at sørge for, at der bliver en balance i tingene og ikke kun taget hensyn til vores energibehov. Det samme gælder for politikere i resten af Danmark.

Findes der ikke en eneste organisation i Danmark som Danmarks Naturfredningsforening med flere, der har en mening om dette, eller er samtlige borgere på Bornholm og i Danmark bare glade for, at det ikke skal ligge i deres "" back yard""? Apropos "" back yard"" så er det ved at blive sådan, at hvis man som jeg bor med udsigt til havet, så tæller ens meninger slet ikke, fordi man kun tænker på sin havudsigt og ejendomsværdi.

Vi der skal være naboer til alt dette bliver på den måde slet ikke taget alvorligt.

På grund af krigen i Ukraine vil regeringen have etableret Energiø Bornholm endnu hurtigere, og samtidig vil de gøre den endnu større.

Fra starten er der lavet forarbejde til 3 gigawatt, og nu tales der om 3,8 gigawatt.

Det vil sige, at der er tale om næsten en fordobling af anlæggenes størrelse, som de pt. vil gøre ved at overplante havvindmøller, så de kommer til at stå for tæt, og med hensyn til landanlægget så vil de formentlig bare tage noget mere af vores jord.

Overplantningen vil sikkert vise sig at gøre vindmøllerne ineffektive, fordi de står for tæt og skygger for vinden.

Jeg mener, det er en underlig elastik i metermålagtig måde, at gøre tingene på, og at vi i princippet kun har forholdt os i høringerne til 2 gigawatt.

Hvor mange hektar bliver landanlægget på, når der skal laves 3,8 gigawatt? Hvor skal ptx-anlægget ligge, og hvor stort bliver det? Der har været skrevet om eksplosionsfare på transformatorstationen. Hvis der sker en fejl, så jeg håber, at ptx-ammoniakanlægget skal ligge langt væk fra transformatorstationen, for ellers risikerer vi, at det ender som afsnit 24 i "" Jul på Vesterbro"" ! Hvor stort ender hele dette kæmpe industrianlæg med at blive? Er der nogen grænse? Hvorfor gennemfører man høringer, når alting hele tiden bliver lavet om? Er det i det hele taget lovligt at ændre på alting, efter sagen har været i høring? Skal høringerne gå helt om? Hvorfor kan der ikke bygges en kunstig ø til transformatorstationen syd for Bornholm, ligesom de gør ud for Jylland? Er naturen og menneskerne mere værd i Jylland, når de kan bruge 38 milliarder på en kunstig ø? - som vi formentlig skal være med til at betale over skatten.

Jeg vil meget gerne have svar på mine spørgsmål fra ansvarlige politikere.

Processen i forbindelse med høringer og dialog med borgerne er under al kritik.

Energistyrelsen bedyrer gang på gang, at de vil lytte til os og i dialog, men i virkeligheden er der ikke noget, der kunne ligge dem mere fjernt.

Det hele virker som et spil for galleriet og noget, der bare skal sættes flueben ved ligesom de forskellige rapporter om dyreliv med mede.

Det er alt sammen bare noget, de er forpligtede til at lave ifølge en totalt forældet lovgivning, og herefter kan gravemaskinerne gå i gang.

Det er sørgeligt, og det er alt sammen noget, vi kommer til at fortryde, når det viser sig, at der er taget en masse forkerte beslutninger, fordi vores regering bilder os ind, at det haster. Der findes alternative løsninger, og vi skal alligevel have andre energikilder til, når det ikke blæser! Det er desværre ikke første gang, vores regering med Mette Fredriksen i spidsen har taget forhastede, ubalancerede beslutninger.

Den forhastede proces med Energiø Bornholm ender ligesom minksagen med at blive en katastrofe for Bornholm og i sidste ende for hele Danmark, fordi der ingen hensyn tages til natur, havmiljø og mennesker. Det hele handler kun om energi og penge og politikernes egne karrierer.

Jeg er ikke imod havvindmøller, men det skal gøres klogt, og der skal tages hensyn til andet end vindmølle-industrien.

Havvindmøllerne skal mindst 20 kilometer fra land, og hele det kystnære havområde skal fredes for opsætning af havvindmøller i hele Danmark.

Der må og skal vedtages love som begrænser udbygningen af havvindmølleparker med hensyntagen til naturen.

    Energiø Bornholms hav-og landanlæg vil forandre hele Bornholm minimum de næste 30 til 50 år, skriver Torben Westh Jensen blandt andet i dette debatindlæg. "
2022-05-03 00:00:00,Naboer vil have alle bornholmere med i deres kamp for åbne vidder - men hvordan undgår man at sende aben videre?,Bornholms Tidende,"Tidende fulgte med, da en gruppe beboere på Sydbornholm i fredags stiftede en energiø-borgerforening og drøftede, hvordan de bedst kan påvirke planerne om at bygge en højspændingsstation i deres baghaver.

Fredag blev en ny forening skabt i en rundkreds på Pæregård. Mødet, der er at betragte som en stiftende generalforsamling, foregår på gårdspladsen, hvor eftermiddagssolen tegner 22 lange skygger på stenene.

De fremmødte har det til fælles, at de risikerer at komme til at bo i skyggen af det fremtidige landanlæg til energiøen. Tre dage tidligere gik mange fra bord til bord i Aakirkebyhallerne for at få mere viden om højspændingsstation, kabler, beplantning og så videre.

- Egentlig tænkte vi, at det lignede en vejfest, for vi var der alle sammen. Vi er ikke tætboende naboer som i et villakvarter, men i denne sag tænker jeg, at vi er tætte på hinanden, siger vært Lise Dandanell efter en introduktionsrunde, hvor de fleste fremmødte har præsenteret sig med fornavn, vejnavn og gårdnavn.

Hun har sammen med Helle Krakau Holm taget initiativ til at samle naboerne og stifte "" Borgerforeningen Energiø Bornholm"".

Deres hensigt er at samle kræfterne i nabolaget frem for at påvirke planerne som enkeltpersoner, da det er deres erfaring, at det ikke rigtigt batter.

- Vi har åbne vidder, som vi nyder her hver eneste dag. Det er udsigt til marker og hav - og dét vil vi gerne beskytte, siger Lise Dandanell.

- Sådan et anlæg er ikke helt ufarligt. Der er ikke bygget noget lignende før, siger gårdejer Jørn Erik Kofoed, som har cirka 70 hektar jord i Energinets kandidatareal og efter eget udsagn "" ikke fik en skid ud af borgermødet"".

Et par naboerne giver udtryk for, at de føler sig tromlet over af energimyndighederne, der allerede er godt i gang med forundersøgelser til lands og vands.

- Det er lidt for nemt, at de bare udpeger det område, lyder det fra Torben Westh Jensen, der i offentligheden har været en af de tidligere kritikere af planerne og stadig savner svar på, hvorfor landanlægget skal lægges netop inden for de 260 hektar, Energinet har peget på.

Borgerforeningens første opgave er at skrive et fælles høringssvar inden 9. maj, hvor kommunens fire uger lange høringsperiode til indkaldelse af idéer og forslag afsluttes.

Alle i kredsen lader til at bakke op om et forslag, der går ud på at gøre indsigelse mod fristen, som initiativtagerne til borgerforeningen finder for kort.

Skrivelserne skal indeholde protester over manglende visualiseringer og viden om støjforhold.


DEN LANGSIGTEDE PLAN?

Så langt så godt. Tilbagetrukket fra kredsen tager Tidendes udsendte notater, mens snakken begynder at glide hen mod det spørgsmål, der fyldte i mit hoved under køreturen på Sdr. Landevej: "" Hvad bliver deres strategi""? - Hvad er det overordnede formål og den langsigtede plan med foreningen? spørger en mand.

- Hvem må være med? Er det også for dem helt oppe i Aakirkeby? lyder et andet spørgsmål.

Det er forståeligt, at naboer med næb, kløer og skarpe høringssvar vil kæmpe imod et storbyggeri, der for nogle i kredsen vil medføre ekspropriation, mens andre får udsigt til 25 meter høje haller og udendørs højspændingsudstyr.

Men hvis argumenterne bliver for snævre, vil bekymringerne være nemme at stemple som værende i "" ikke-i-min-baghave-kategorien"". Det er tydeligt, at naboerne godt ved dette og derfor ønsker at favne bredere.

- Det skal være med et formål om også at tjene bornholmske interesser om turisme og natur, så vi også kan få medlemmer fra Allinge eller ovrefra, foreslår Michael Ellermann.

I udkastet til vedtægterne har initiativtagerne skrevet, at "" der vil komme flere høringer i de kommende måneder og år, og derfor er det vigtigt for alle bornholmere at få indflydelse på projektet"".

Jørn Erik Kofoed fra St. Bakkegård har gennem de seneste måneder snakket med flere andre skeptikere af energiø-planerne, og han foreslår at invitere dem med ind i gruppen.


NEDGRAVNING ELLER TIL HAVS

Nogle i rundkredsen har gjort sig tanker om andre placeringer på Bornholm, og et par folk har noteret vindmølleejer Steffen Olsens alternativer, som Tidende omtalte lørdag.

- Jeg synes, det er ærgerligt, at man ikke kan grave det ned, siger Roar Green, der har gjort sig tanker om at lægge landanlægget ved en grusgrav for at minimere påvirkningen af landskabet.

Han er, ligesom flere andre i kredsen, dog påpasselig med at sende aben videre til andre bornholmere.

- Hvis man flytter lortet et andet sted hen, opstår der bare en forening der, siger Roar Green.

En fælles platform, som et mere bredt udsnit af bornholmerne kunne tænkes at støtte, ville være en energiø-model som i Nordsøen, hvor der postes milliarder af kroner i at anlægge en kunstig ø til højspændings-og omformeranlægget.

- På flere stande blev der spurgt, om det ikke er muligt at ligge det i vandet. Så det kunne være det, siger Lise Dandanell.

En anden mulighed, der bringes op, er at sende kablerne mod syd til en station i Tyskland, når tyskerne alligevel skal aftage en del af vindmøllestrømmen.

Naboerne lægger sig ikke fast på en kurs på Pæregård men aftaler, hvem der får til opgave at skrive udkast til høringssvar og indsigelser til kommunen og Energistyrelsen.

Da mødet hæves, fornemmer Tidende en blanding af kampvilje og tvivl på, om det hele nytter noget. Indtil nu er kritik af energiøen ikke fyldt noget på møderne i kommunalbestyrelsen.

Værten Fridrik Adamsson, der har fyldt en trillebør med dåsebajere, så naboerne har noget at blive hængende over, stillede op til kommunalvalget for Enhedslisten. Han har endnu ikke haft held til at overbevise sine klimaoptagede partifæller om at anlægge en mere kritisk linje over for Energinet og Energistyrelsen, fortæller han. For ham er vedvarende energi en selvfølgelig målsætning, men han savner transparens.

- Det var bare en hemmelig aftale mellem Winni Grosbøll og Dan Jørgensen, siger han, inden Tidende takker af og ruller retur op ad grusvejen - med Østersøen i bakspejlet og de åbne vidder forude.

    Rapsmarkerne i den vestlige del af bruttoområdet, som Energinet har udvalgt, er snart helt gule. De to nærmeste vindmøller befinder sig også inden zonen. Foto: Jakob Nørmark
    Energinets udpegede bruttoareal på 258 hektar afgrænses mod syd af Sdr. Landevej og mod nord af Hallegårdsvejen og Vasegårdsvejen. Som det ses på kortet, ligger der en del gårde i eller på kanten af området, og specielt langs Limensgaden (mod øst) og Sdr. Landevej findes flere mindre ejendomme. Inden for området skal Energinet bruge 70-90 hektar til en højspændingsstation, hvor vekselstrøm omdannes til jævnstrøm, og spændingen hæves til 400 kilovolt, der skal føres til Tyskland og Sjælland i nedgravede kabler."
2022-05-04 00:00:00,Trøst vil sige god for op til 253 havvindmøller,Bornholms Tidende,"Staten vil gerne åbne for, at der senere kan komme op til 253 møller i den kommende havvindmøllepark ud for Bornholm. Borgmester Jacob Trøst lægger i sit svar til Energistyrelsen op til at godkende de mulige ekstra vindmøller. Miljøkonsekvenser vil først senere blive undersøgt i dybden. Borgmesteren inviterer staten til at udbygge landanlægget med et besøgscenter.

Ikke længere omkring 130 havvindmøller.

Heller ikke længere 195, som regeringen åbnede for i oktober. Men helt op til 253 havvindmøller.

Så stor ønsker Energistyrelsen nu at gøre det muligt, at den kommende havvindmøllepark ud for Bornholm kan blive på et senere tidspunkt. Og det kan Bornholm godt godkende, skriver borgmester Jacob Trøst (K) i et foreløbigt høringssvar til staten.

Trøst svarer med forbehold for, at kommunalbestyrelsen senere på måneden godkender svaret.

Høringsfristen for den mulige endnu større udgave af havvindmølleparken er så kort, at borgmesteren griber til sin mulighed for at svare foreløbigt, når en sag både haster og er "" af særlig principiel eller overordnet politisk karakter"", som det hedder i kommunalbestyrelsens sæt af interne spilleregler.

Med sit april-udspil om op til 253 bornholmske havvindmøller ønsker Energistyrelsen "" at holde en dør åben for, at der på et senere tidspunkt kan træffes politisk beslutning om eventuel overplanting for havvinden"", oplyser statens energimyndighed i et notat til kommunen.

Overplanting indebærer at etablere flere vindmøller med en større produktion af strøm end den produktion, som kan afleveres til det kollektive net. Overplanting vil derimod ikke føre til, at der bliver afleveret mere strøm til det kollektive net end tilladelsen giver de kommende producenter af vindenergi lov til at aflevere.

Overplanting kan derimod kompensere for det tab af strøm, der kan opstå mellem havvindmøllerne og tilslutningspunktet.

Overplanting kan også kompensere for, at nogle vindmøller som regel vil være ude af drift.

På den måde vil overplanting kunne bidrage til, at havvindmølleparken mere konstant producerer den mængde energi, som den er beregnet til at producere.

Med ønsket om at åbne for overplanting af flere havvindmøller ønsker Energistyrelsen derimod ikke at flytte møllerne tættere end de højst 15 kilometer fra land på Bornholm, som der også er lagt op til i dag. Heller ikke parkens landanlæg vil blive større i kraft af overplanting.


MANGE MULIGE MILJØFØLGER

Den plan kan Bornholm godt godkende, oplyser borgmester Jacob Trøst i det høringssvar, som kommunalbestyrelsen skal tage stilling til senere på måneden. Bornholm hilser det også velkomment at åbne for overplanting af havvindmølleparken.

"" Bornholms Regionskommune er enig i, at det er en god idé at muliggøre overplanting.

På den måde kan man med det kommende projekt få mulighed for at udnytte planen, arealet og kapaciteten så optimalt som overhovedet muligt"", skriver Jacob Trøst i sit svar til Energistyrelsen.

"" Bornholms Regionskommune ønsker fortsat at gå konstruktivt ind i samarbejdet om at etablere Energiø Bornholm"", skriver borgmesteren desuden.

Samtidig er borgmesteren og kommunen enig med Energistyrelsen i, at man må undersøge de præcise følger for miljøet, hvis havvindmølleparken ender med at kunne blive større end først planlagt.

Blandt de følger opregner Energistyrelsen selv, at op til 253 havvindmøller naturligvis vil syne af flere end godt og vel det halve antal.

Risikoen ved at sejle i området kan også blive større, og flere skibsradarer kan blive forstyrret.

Flere havvindmøller vil desuden betyde mere støj under anlægsarbejdet. Mere havbund kan gå tabt, og flere næringsstoffer og miljøfremmede stoffer kan blive frigivet til vandet.

Flere fisk og havpattedyr end først antaget kan også blive fortrængt fra området, hvis havvindmølleparken ender med at blive væsentligt større.

For fugle og flagermus vil flere havvindmøller endelig betyde større risiko for at flyve ind i en af dem.

Præcis hvor meget miljøet vil blive påvirket ekstra af en større havvindmøllepark, lægger Energistyrelsen op til først at vurdere i dybden, hvis og når der kommer et konkret projekt om at udvide havvindmølleparken til de op til 253 møller, som Energistyrelsen nu ønsker at åbne døren for.

"" Konkrete og tilbundsgående miljøvurderinger vil først blive foretaget i forbindelse med miljøvurderingen af planen samt i forbindelse med det konkrete projekt"", hedder det i notatet, som regionskommunen har fået fra Energistyrelsen.


NOGET FOR NOGET

Jacob Trøst benytter samtidig lejligheden til også at forsøge at få noget igen for Bornholms ja til Energistyrelsen.

Allerede før staten begyndte at planlægge stor havvindmøllepark ud for Bornholm var foreningen Bornholms Havvind i gang med at planlægge en betydeligt mindre, folkeejet havvindmøllepark.

Kapaciteten er tænkt til at skulle være 100 megawatt, blot en brøkdel af statens plan om nu op til 3,8 gigawatt havvind ud for Bornholm.

Jacob Trøst beder nu Energistyrelsen om at ophæve reservationerne på to havarealer, der ikke bliver en del af statens havvindmøllepark, men kan blive mulige steder at placere Bornholms langt mindre park.

Borgmesteren beder desuden statens energimyndighed om at overveje at etablere et besøgscenter sammen med det landanlæg, der kommer til at knytte sig til havvindmølleparken.

"" Vi vil gerne invitere Energistyrelsen til en dialog om muligheden for at indgå i et partnerskab om etablering af et besøgscenter i tilknytning til anlægget, så vi selv og vores mange nationale såvel som internationale besøgende kan få yderligere information om energiøen og fremtidens energiforsyning.

(...) Et besøgscenter kan muligvis etableres sammen med et eventuelt testcenter tilknyttet landanlægget"", skriver Jacob Trøst.

    Helt op til 253 havvindmøller. Så stor ønsker Energistyrelsen nu at gøre det muligt, at den kommende havvindmøllepark ud for Bornholm kan blive på et senere tidspunkt. Og det kan Bornholm godt godkende, skriver borgmester Jacob Trøst (K) i et foreløbigt høringssvar til staten"
2022-05-04 00:00:00,Energiø Bornholm er halve visioner og ødelæggende for miljøet,Bornholms Tidende,"Det er min konklusion, at de miljømæssige forhold i området gør, at det af Energinet foreslåede område er særdeles uegnet til placering af et landanlæg, og en placering på en kunstig ø er det eneste rigtige.

Alle ved det - fossile brændstoffer får en ende, og vi skal overgå til vedvarende energikilder. Krigen i Ukraine fremmer behovet for at blive uafhængig af russisk gas og fremskønner overgangen til vedvarende energikilder, herunder vindmøller.

Men selvom processen speedes op, skal overgangen ske på en måde, hvor vor natur ikke tager skade. Og det er jeg bange for, politikerne har glemt - eller nedprioriteret - for at nå målet med mindre udledning i år 2030 - og det er ikke acceptabelt.

Den aktuelle placering af Energiø Bornholm er et klart eksempel herpå.

Der skal ikke herske tvivl om, at jeg er positiv overfor opførelse af vindmøller til havs.

Vindmøller vil kunne bidrage betydeligt til landets energiforbrug. Men placering tæt på kysten samt placering af et landanlæg på Bornholm på ifølge oplyst mellem 70-90 hektar, er to gange selvmål.

Hvorfor ikke gøre det ordentligt og med respekt for vor fælles natur? I Jylland etableres et tilsvarende anlæg med vindmøller. Her placeres vindmøller langt ude i Nordsøen, ligesom det er besluttet, at placere transformere etc. på en til formålet etableret kunstig ø. Det vil sige, der skal ikke etableres noget "" landanlæg"" inde på land - alt bliver holdt ude på havet - langt fra kysten. Jylland er ellers præget af stor natur med store åbne arealer - det vil sige principielt masser af plads til at placere et landanlæg.

Men når det drejer sig om Bornholm, så skal "" landanlægget"" placeres inde på land medførende, at gårde, huse hvor vore medborgere har boet i mange år, skal eksproprieres, rives ned og øvrige nærliggende huse bliver usælgelige grundet lavfrekvent støj døgnet rundt årets 365 dage.

Det kan ikke være rigtigt - hvilke politikere kan forsvare det - for ikke at sige - tage ansvaret for det? Jeg har hørt argumentet om, at anlægget i Jylland er større, og derfor kan det bedre betale sig at etablere en kunstig ø ude i Nordsøen.

Det argument tæller jo ikke længere, idet der nu projekteres med en udvidelse af antallet af vindmøller ved Bornholm, således at anlægget i opstartsfasen bliver lige så stort som anlægget i Jylland. Og så til det med den halve vision - anlægget i Jylland påtænkes over årene at blive udvidet - men hvorfor ikke samtidig have en vision om at udvide vindmølleanlægget i Østersøen tilsvarende? Hvor er fremsynet - viljen til at gøre det rigtige for os alle sammen? Placering af et landanlæg på Bornholm vil i den grad være ødelæggende for vor natur og oplevelsen heraf. Et landanlæg bestående af tre-fem bygninger, hver 25 meter høje og 100 meter lange vil ikke kunne gemmes væk. Det vil være et kæmpe bygningsværk, som i den grad ødelægger vort landskab og vort dyreliv. Området på 70-90 hektar vil i overvejende grad være indhegnet, og i døgnets mørke timer være belyst, eventuelt via sensorer, når noget bevæger sig i området.

Noget mere naturfjendsk kan man vel ikke forestille sig? Det af Energinet foreslåede område på Sydbornholm mellem Sose og Limensgade er omkredset af veje, hvilket betyder, at anlægget er synligt fra alle fire verdenshjørner.

En alternativ placering op til en skov havde betydet, at anlægget ville være mindre synligt.

Området er kendetegnet ved, at grundvandet står meget højt. Selvom området er drænet, kan der i regnfulde perioder stå vand på markerne. Vandafledningen sker i væsentlighed via Risebæk ud i Østersøen.

Landbrugsjorden er blandt de bedre på Bornholm, men indeholder store mængder af det jernholdige okker.

Ved tidligere dræninger og udgravninger af vandafledningsgrøfter er den fredede Risebæk blevet forurenet af okker-aflejringer, som har farvet åen rød/ orange og i perioder udslettet alt dyreliv. Alle kender "" det røde vandfald"". Okkerforureningen har strakt sig helt ned til åens udløb i Østersøen.

Der er i de seneste cirka 20 år ikke etableret nye dræninger eller foretaget uddybninger af vandafledningsgrøfter og tidligere okkerforureninger er efterhånden ikke længere synlige.

Men ved etablering af et landanlæg bestående af store bygninger, kabelføring etc., vil der skulle foretages et betydeligt gravearbejde.

Gravearbejdet vil uden nogen form for tvivl medføre enorm udledning af okker langt overstigende tidligere tiders forurening af Risebæk. Selvom der påtænkes etableret et anlæg, som ifølge oplyst, skal forhindre en okkerforurening, er jeg skeptisk overfor dette og stiller i øvrigt spørgsmålstegn ved, om Energinet har nogen viden om omfanget af okker i området og dermed den potentielle forureningsrisiko? I øvrigt ser jeg et væsentligt problem ved fremtidig håndtering af overfladevand.

Aktuelt er det således, at overfladevand, som ledes bort via dræn og åbne grøfter, ledes stille og roligt ad den fredede Risebæk og derfra ud i Østersøen. Etablering af et landanlæg vil medføre, at vandet fra f. eks. et bebygget areal inkl. asfalterede områder etc. på f. eks. 10 hektarer ledes hurtigere til Risebæk. Selv en beskeden hurtigere tilførsel af vand til Risebæk vil give betragtelige oversvømmelser, da Risebæk og nuværende rørlægninger på vej til Østersøen ikke vil kunne håndtere dette. Oversvømmelser i ådalen vil ødelægge planter og dyreliv og ændre vegetationen afgørende. Kommer der f.

eks. 30 mm regn over et par dage, svarer det til tre millioner liter vand.

Sammenfattende er det således min konklusion, at de miljømæssige forhold i området gør, at det af Energinet foreslåede område er særdeles uegnet til placering af et landanlæg, og en placering på en kunstig ø er det eneste rigtige. Jeg har aktuelt ikke forholdt mig til de ansvarspådragende forhold, hvis etablering af landanlæg i området medfører okkerforurening eller oversvømmelser.

Jeg har som så mange andre bornholmere deltaget i de møder, som kommunen og Energinet har inviteret til. Møderne har været besøgt af rigtig mange borgere, som i den grad har udtrykt utilfredshed med såvel vindmøllernes størrelse og den korte afstand fra kysten samt ikke mindst placeringen af landanlægget.

Møderne har fortrinsvis gået med, at repræsentanter fra Energinet m. fl. har forklaret, hvilke muligheder Energiø Bornholm vil give, men der har overhovedet ikke været oplyst om de miljømæssige konsekvenser for Bornholm. Det er ligesom, at det emne ikke eksisterer eller vægter i det store spil.

Det undrer mig virkelig, at vore lokale politikere, interesseorganisationer som f. eks. vor naturfredningsforening m. fl. ikke for længe siden har taget afstand fra det aktuelle projekt. Det her projekt er Bornholms største og mest ødelæggende for vor fælles natur nogen sinde, og ingen tør stå frem og sige, at det skal laves om. Hvorfor? Afslutningsvis håber jeg, at vore lokale politikere vil tage fat i Christiansborg og få hele projektet Energiø Bornholm revurderet.

Tænk på fremtiden - lad os etablere en energiø ude i Østersøen med lige så mange vindmøller som i Jylland - skab en vision og udfør den."
2022-05-06 00:00:00,Hul i hovedet med vindmøller 15 kilometer fra land,Bornholms Tidende,"Jeg kan helt tilslutte mig læserbrevet fra 4.

maj af Jens-Otto Sonne, Risegaard, om Energiø Bornholm.

Hul i novedet efter min mening. At stille vindmøller op 15 kilometer fra land. Og at lægge beslag på et kæmpeområde til landanlæg.

Når man kan lave "" landanlæg"" til havs i Jylland med så meget ekstra plads i land sammenlignet med øen Bornholm, hvad er så den gode forklaring på, at det skal være anderledes her? Hvis der endelig skal bruges så meget plads både på land og til havs, hvorfor så ikke lade Tyskland overtage projektet."
2022-05-09 00:00:00,De nære ting trak mest ved Beof's energimesse,Bornholms Tidende,"Lørdagens energimesse i Aakirkeby-Hallerne trak pænt med besøgende. Flest ville høre om mulighederne for at energirenovere deres hus - og om den kommende energi-ø.

De nære ting fyldte mest hos de besøgende ved Beof's energimesse lørdag i Aakirkeby-Hallerne. De mange praktiske spørgsmål, der knytter sig til, hvordan man bedst kan gøre sit hus mere energieffektivt.

- Vi har haft pænt med besøgende. Vi har haft flest, der har spurgt til prisen på varmepumper.

Nogle har også haft spørgsmål om byggetilladelser. Der er også en del, der spørger generelt til energirenovering, fortæller Elona Kofod, faglig koordinator i Byg.

- Folk er meget målrettede. Det er som om, at en del har planlagt besøg på flere stande på forhånd, fortæller Patricia Jørgensen, også fra Byg.

Mange lægger også vejen forbi Energiø Bornholms stand på messen.

Knapt så travlt var der hos Nationalt Center for Grøn Energi, der bliver etableret i det tidligere elværk i Rønne. Centret bliver nationalt videnscenter om grøn energi, teknologi og bæredygtighed og vil gøre Bornholm til knudepunkt at udvikle nye grønne løsninger.

- Det har været ret tyndt med besøgende.

Jeg tror, at det er fordi det kan være svært at rumme hele det store billede, som centret indgår i. Det er mere konkret med energiøen og med, hvordan man kan energirenovere sit hus, siger Caroline Meyer White, regionskommunens projektleder på Nationalt Center for Grøn Energi.

- Men det er fint, at vi er her. Centret begynder at komme ind på nethinden hos folk, siger hun.

    Patricia Jørgensen (til venstre) og Elona Kofod fra Byg talte lørdag i Aakirkeby-Hallerne med en del bornholmere, der tænker på at energirenovere deres hus"
2022-05-12 00:00:00,Derfor må bornholmerne vente på at se realistiske visualiseringer af energiøen,Bornholms Tidende,"Da størrelsen og den endelige placering af landanlægget til energiø Bornholm fortsat er ukendt, vil Energinet ikke lave visualiseringer af højspændingsstationen i et bornholmsk landskab. Ny borgerforening tror, at en visuel fremstilling vil kunne mindske lokale bekymringer, men naboerne må formentlig vente indtil omkring årsskiftet på nye illustrationer.

I sidste uge besluttede regionskommunen at forlænge høringsperioden om energiøens landanlæg med 14 dage. Borgerforeningen Energiø Bornholm, en nydannet gruppe bestående af beboere omkring det udvalgte bruttoområde ved Sdr. Landevej, havde anmodet en forlængelse af fristen.

Et af argumenterne bag indsigelsen var, at Energinet, der er bygherre på det 70-90 hektar (0,7-0,9 kvadratkilometer) store anlæg, ikke har lavet illustrationer af, hvordan højspændingsstationen vil se ud forskellige steder inden for det bruttoareal, som Energinet har bedt kommunen om at udarbejde en lokalplan for.

- De lovede os på mødet inde på Green Solution House (29. november 2021, red.), at vi ville få en visualisering, men det har vi jo ikke fået, sagde Lise Dandanell fra borgerforeningens bestyrelse under den stiftende generalforsamling forrige fredag.

Ved begge borgermøder har Energinet vist de samme visualiseringer af det store landanlæg med flere 25 meter høje bygninger indsat i et dansk agerlandskab. Ved det første møde blev det sagt, at eksemplet stammede fra Jylland, og detaljerede visualiseringer i bornholmsk blev lovet på et senere tidspunkt - og Lise Dandanell har fået fortalt, at myndighederne i november talte om at få nye visualiseringer klar til dette forår.

Beboerne skal dog vente nogle måneder endnu på billeder af et landanlæg i sydbornholmsk miljø, oplyser Energinet. Chefprojektleder Kim Søgaard Mikkelsen regner med, at der bliver udarbejdet illustrationer omkring årsskiftet 2022/ 23.

- Til den tid er området blevet konkretiseret, og vi vil være kommet tættere på den tekniske løsning, siger han til Tidende.

Dermed skal naboerne ikke forvente visualiseringer, før kommunen og Energinet har lagt sig fast på området, hvor højspændingsstationen skal opføres.

Kim Søgaard Mikkelsen forklarer, at Energinet af flere grunde finder det for tidligt at lave mere nøjagtige visualiseringer, der på grund af usikre forudsætninger efter Energinets mening ville give anledning til flere spørgsmål end svar.

- Hvis vi lavede en naturtro visualisering på en helt konkret placering inden for området, ville det ikke kunne undgå at være misvisende, fordi hverken anlæggets præcise dimensioner eller områdets placering er kendt endnu. Derfor ville en sådan visualisering på nuværende tidspunkt være mere misvisende end vejledende, siger chefprojektlederen.

Han fortæller, at byggeriets størrelse vil afhænge af blandt andet parkstørrelsen og valget af leverandører. Alt fra tre til syv bygninger af vekslende størrelse er på nuværende tidspunkt i spil, oplyser chefprojektlederen.

- Vi viste jo på borgermødet nogle typiske billeder af, hvordan det kan se ud. Senere, når vi ved noget mere, vil vi lave dem, slår han fast, siger Kim Søgaard Mikkelsen.


STOR INTERESSE FOR LYS OM NATTEN

Også til havs skal der længere fremme i processen laves mere avancerede visualiseringer.

På borgermødet i Aakirkebyhallerne i forrige uge deltog Energistyrelsen, men det var ikke for at fremvise nye illustrationer.

- Det har vi lavet ikke endnu, men det, som vi kom for, var at orientere om, at vi er i gang med at lave en supplerende høring, sagde vicedirektøren om den nu afsluttede høringsfase om forøget mølletæthed.

Energistyrelsen er i gang med bearbejde de godt 50 høringssvar, som blev indsendt, da borgere og organisationer sidste år kunne komme med idéer og forslag forud for arbejdet med en miljøvurdering.

- Og så forbereder vi os til anden høringsproces, som kommer i andet halvår af 2022. I den vil vi prøve at synliggøre nogle af de bekymringer og opmærksomhedspunkter, der er rejst, herunder fugle-og fiskeripåvirkninger, siger vicedirektør Mogens Hagelskær.

Han fortæller, at Energistyrelsen i næste fase også vil vise, hvordan lysafmærkningen af hensyn til luftfarten vil komme til at se ud fra land - både om dagen og natten.

- Det har været en af de store tematikker i høringen, siger han om lyspåvirkningen om natten.


STØRRE OG TÆTTERE PÅ

Energistyrelsen fik i september 2020 lavet en rapport, der viste, hvordan havvindmølleparkerne i dagslys vil se ud tre steder fra kysten, når de nærmeste møller rejses 20 kilometer fra land. Visualiseringerne tager dog udgangspunkt i en samlet parkstørrelse på 2 gigawatt og 15 MW-møller med en totalhøjde på 268 meter - det vil sige afstanden op til toppen af vingespidsen i lodret position.

Siden disse visualiseringer blev lavet, har regeringen introduceret en mulighed for, at afstanden kan reduceres til 15 kilometer, mens parkerne kan få en kapacitet på op til 3,8 gigawatt med øget mølletæthed. Samtidig er det meget muligt, at fremtidens havmøller kan blive kraftigere og større. Energistyrelsen har selv beskrevet møller med en totalhøjde på over 350 meter og en effekt på mere end 20 megawatt som et muligt udfald.

Vicedirektøren med ansvar for energiøer vil ikke komme med et bud på, hvilken størrelse møller der er størst sandsynlighed for, at man vil se i horisonten fra 2030.

- Vi har den vurdering lige nu, at vi har lagt 15 megawatt til grund. Det vil sige cirka 130 møller til 2 gigawatt, og 200 møller for at nå op på tre gigawatt. Men i udbudsprocessen vil vi lade det være op til dem, der byder.

Hvis de vil lave 20 megawatt i stedet for 15 megawatt, så lad os da få det ind. Men det er for præmaturt for os at sige, om det præcis bliver 250, 270 eller 300 meter, siger Mogens Hagelskær.

Hos Borgerforeningen Energiø Bornholm mener Lise Dandanell, at Energinet og Energistyrelsen vil møde mindre lokal skepsis, hvis de får lavet nogle visualiseringer og generelt sørger for at besvare bornholmernes spørgsmål.

- Rigtig mange borgere er nervøse for, hvor berørte de bliver af projektet. Jeg tror, at netop mere oplysning og inddragelse kunne skabe en bedre stemning, så det ikke bliver sådan, at "" de er dem, og vi er os"", siger Lise Dandanell.

Borgerforeningen, der på to uger er nået op på cirka 40 medlemmer, er fortsat i gang med at organisere sig. Ønsker man at deltage eller melde sig ind, kan foreningen kontaktes på lise. dandanell@gmail.com.

    I november præsenterede Energinet flere generiske visualiseringer af højspændingsstationen. Her ses en stor version af landanlægget omgivet af en stribe træer. Visualiseringerne tager udgangspunkt i den politisk vedtagne beslutning om en kapacitet på to gigawatt, men det er muligt, at der skal opstilles over 3 gigawatt og dermed væsentligt flere møller, hvilket også vil gøre landanlægget større. "
2022-05-14 00:00:00,Borgerforening savner forståelig oplysning: ' Høringer bør gå om,Bornholms Tidende,"Hvorfor kan højspændingsstationen til Energiø Bornholm ikke ligge på en kunstig ø?"" er et af de spørgsmål, som Borgerforeningen Energiø Bornholm ikke mener at have fået en brugbar forklaring på endnu.

I kølvandet på borgermødet om energiøen i slutningen af april dannede en gruppe beboere fra Sydbornholm en ny borgerforening, som nu har givet Energistyrelsen en bedømmelse af det hidtidige arbejde.

"" Præsentationen på borgermødet i Aakirkebyhallerne var mangelfuld og ikke det, som var stillet borgerne i udsigt"", mener Borgerforeningen Energiø Bornholm, som blandt andet kritiserer manglen på visualiseringer af, hvad den såkaldte overplanting - flere møller på den samme plads - vil betyde for havvindmølleparkernes fremtoning fra kysten.

"" De tekniske argumenter er for os borgere heller ikke klare, og det skyldes, at det ikke er lykkedes Energistyrelsen at præsentere projektet på en oplysende og forståelig måde,"" skriver borgerforeningen.

Bestyrelsen forventer, at Energiø Bornholm bliver "" et projekt, som kommer til få gigantiske følger"" - både under anlægsfasen, som vil vare mange år, og når anlægget står færdig, står der i høringssvaret.

Foreningen betegner beslutningsprocessen som "" uigennemsigtig"" og finder, at både beslutninger og planerne om at udvide parkerne ud over de vedtagne 2 GW "" ikke er dokumenteret tilstrækkeligt"".

Konsekvensen af, at beslutninger og forslag "" ikke er blevet præsenteret eller drøftet på oplysende og forståelig måde"", er ifølge borgerforeningen, at den enkelte borger ikke ved, hvad det kommer til at betyde, at der måske skal rejses flere møller ud for kysten end oprindeligt besluttet fra politisk side.

"" Det er er således BEB's holdning, at denne supplerende høring og en tidligere høringsfase bør gå om eller udsættes, så alle vi almindelige borgere på Bornholm har mulighed for at medvirke og bidrage på en respektfuld måde"", konkluderes det i høringssvaret, som Energistyrelsen har modtaget.

I svaret fremsætter borgerforeningen et ønske om, at havvindmøllerne skal stå mindst 20 kilometer fra land, og at det kystnære område i hele Danmark skal friholdes fra opsætning af vindmøller. Desuden efterlyser foreningen en konkret forklaring på, "" hvorfor transformatorstationen ikke skal bygges på en kunstig ø 30-40 km fra Bornholm på samme måde, som det er planlagt for Energiø Nordsøen?"" Endelig stilles en stribe spørgsmål - blandt andet om, hvilke gener det vil give, hvis mølletætheden bliver øget, og hvad en kapacitet på op til 3,8 gigawatt vil betyde for landanlæggets størrelse. Foreningen vil også gerne vide, hvor et power-to-X-anlæg til produktion af brint eller alternative skibsbrændstoffer som ammoniak skal ligge.

- Vi stiller faktisk nogle relevante spørgsmål, og vi er spændte på, om vi kan få nogle svar, siger formand Lise Dandanell til Tidende.

Borgerforeningen Energiø Bornholm, der har cirka 40 medlemmer, blev stiftet af en gruppe beboere med ejendomme inden for eller nær det 260 hektar store bruttoområde, som Energinet har udvalgt som det bedste område til at bygge en højspændingsstation, der kræver et areal på 70-90 hektar (0,7-0,9 kvadratkilometer) og kommer til at bestå af flere haller med en højde på 25 meter.

    Fridrik Adamsson og Lise Dandanell (nummer fire og tre fra højre) fra Pæregård syd for Sdr. Landevej var værter, da en snes beboere fra nabolaget stiftede Borgerforeningen Energiø Bornholm for to uger siden. Med foreningen håber stifterne at kunne repræsentere bornholmske interesser i bred forstand."
2022-05-16 00:00:00,Under tidspres: Lokal havvindgruppe kæmper for at kunne opstille møller foran energiøen,Bornholms Tidende,"Bornholms Havvind foretrækker efter en afstemning på et borgermøde at sætte havvindmøller op 13 kilometer fra Rønne, hvor de lokalt ejede møller på sigt vil komme til at stå tæt på energiøens store park. Lige nu forhindrer en arealreservation til netop energiøen denne placering, og det kan få initiativgruppen til at sætte en forundersøgelse i gang ud for Slotslyngen eller Balka.

Dan Jørgensen, Simon Kollerup og Rasmus Helveg Petersen kunne se deres navne tagget i en opfordring fra Bornholms Havvind på de sociale medier tidligere på ugen.

De to ministre med ansvaret for henholdsvis energi og erhvervsliv samt den radikale formand for Folketingets klima-, energi-, forsyningsudvalg er nogle af de nøglepersoner, som initiativgruppen bag det lokalt funderede havvindmølleprojekt prøver at påvirke.

"" Vi håber på, at politikerne ophæver de statslige energireservationer til det kystnære farvand ud til 15 km fra Danmarks kyster i forbindelse med den igangværende revision af Havplan,"" skrev Bornholms Havvind på Facebook.

Gruppen fremhæver udspillet "" Danmark kan mere II"", hvor regeringen lægger op til at skrue op for investeringerne i vedvarende energi og øge hastigheden for at blive uafhængig af russisk gas og olie.

"" Nu, hvor ' Danmark (forhåbentlig) kan mere II', mon så ikke også politikere, myndigheder og branchefolk, kan blive enige om, at staten ikke skal fastholde arealreservationer, der spærrer for udbygning af kystnær havvind de steder, hvor udbygningen kan lade sig gøre i respekt for havmiljø og fugleliv, og hvor der er lokal opbakning til det?"", skrev Bornholms Havvind i opslaget.

Reservationen, som Bornholms Havvind vil have staten til at opgive, dækker havet vest for Rønne. To separate områder står til at få status som "" udviklingsområder for vedvarende energi og energiøer"", men da vindmøllerne til fremtidens energiø skal placeres mindst 15 eller 20 kilometer fra land, mener Bornholms Havvind, at områderne tættere på kysten kan bruges til det lokale initiativ om en havvindmøllepark på 100 megawatt.

Disse reservationer blokerer to ud af de fire placeringer, som Bornholms Havvind har identificeret i en screening og præsenterede på et borgermøde i april.

En afstemning blandt de fremmødte ved borgermødet på Green Solution House viste, at flertallet foretrak at finde plads til møllerne sydvest for Rønne, omkring 13 kilometer fra land.

De øvrige kandidater ligger ud for Balka/ Snogebæk, Nordskoven/ Sorthat-Muleby og Slotslyngen/ Hammershus - alle tre steder arbejdes med en afstand på 5-6 kilometer fra møller til kysten.


IKKE IKKE-I-MIN-BAGHAVE

At Rønne-området blev foretrukket af flest, selvom størstedelen af de fremmødte bor i Rønne, fik initiativgruppen til at konkludere, at "" det ser ud til, at ' ikke-i-min-baghave' eller ' det-må-nogen-andre-klare'-syndromet ikke gælder på Bornholm"" - eller i hvert fald ikke blandt de særligt energiinteresserede deltagere på borgermødet.

Netop området sydvest for Rønne kan ligesom placeringen ud for Nordskoven blive blokeret af de statslige energiudviklingszoner.

- Det er en politisk beslutning, og den prøver vi at fortælle om rundt omkring, hvor det nu er relevant, siger Helle Munk Ravnborg fra initiativgruppen Bornholms Havvind til Tidende.

En fordel ved Rønne-området er, at Bornholms Havvinds møller, set fra land, vil komme til at stå foran den vestligste del af energiøens havvindmølleparker. At havvindmøllerne koncentreres i det samme område, opfattede mange på borgermødet som en positiv ting, fortæller Helle Munk Ravnborg.

- Energistyrelsen kommer ikke til at kunne bruge det areal, og der kommer møller i forvejen, så påvirkningen af horisonten bliver mindst mulig, siger hun.

Hvis arealet kan blive frigivet til Bornholms Havvind, er det sandsynligt, at initiativgruppen vil rette opmærksomheden mod dette område.

- Det næste skridt, vi står over for, er at sende en ansøgning om at sætte gang i forundersøgelser på den udvalgte lokalitet. Vi kan kun søge om én lokalitet, for vi har hverken teknisk eller økonomisk formåen til at sætte gang i mere end én forundersøgelse, fortæller Helle Munk Ravnborg.


UTÅLMODIGE

Skulle det i løbet af foråret vise sig, at døren bliver lukket i de reserverede zoner, vil Bornholms Havvind formentlig rette blikket mod alternativerne ud for Balka eller Slotslyngen.

- Vi er utålmodige ligesom regeringen og vil derfor gerne have møllerne op i 2026, siger Helle Munk Ravnborg.

Hun ved ikke, hvad statens planer er med udviklingszonerne inden for 15 kilometers afstand til kysten. Hvad meningen er med området mellem Rønne og Hasle har hun længe funderet over.

- Jeg tror, man er gået med livrem og seler - måske hvis man til energiøen skulle lave en transformerstation til havs. I starten troede man, at kablet skulle føres i land ved Hasle, men det er jo ikke aktuelt længere.

- Flere ting falder på plads nu, så man kunne også forestille sig, at der ikke længere var brug for det, siger Helle Munk Ravnborg, der også sidder i kommunalbestyrelsen for Enhedslisten.

Hendes lokalpolitiske kolleger støtter Bornholms Havvinds visioner. I et høringssvar, som borgmester Jacob Trøst (K) i sidste uge sendte på vegne af kommunalbestyrelsen, opfordres Energistyrelsen til at ophæve de to reservationer vest for Bornholm, "" da dette areal ikke indgår i høringsmaterialet for Energiø Bornholm"", som borgmesteren skriver.


FUGLE KOM I VEJEN

Bornholms Havvind har i flere år kæmpet med at få politikere, Energistyrelsen og ministerier over på deres side, og der er sket store fremskridt, hvad angår opbakningen på det seneste.

En sidste hindring i lovgivningen ventes at blive skubbet til side af Folketinget inden sommerferien, når en revideret åben dør-lovgivning skal behandles.

Derfor arbejdes der nu på højtryk at få afklaret, hvad der kan lade sig gøre.

At der fortsat er fire placeringer i spil, skyldes et tilbageslag, der ramte gruppen sidste år.

Hensynet til fuglelivet spolerede Bornholms Havvinds planer om at sætte folkeejede havvindmøller op syd for Sose.

I de seneste beregninger antager initiativgruppen, at der skal opstilles syv 15 MW-møller på stribe langs kysten. Hver af disse møller vil have en højde på 150 meter op til navet. Når vingespidsen peger lodret opad, vil den være 268 meter over havoverfladen.

Projektet anslås at kræve en investering på cirka 1,3 milliarder kroner.

Senere på året stræber initiativgruppen efter at danne et egentligt havvindmøllelav, og i de kommende par år vil det blive muligt at tegne andele.

De lokalt ejede møller skal efter planen begynde at producere strøm i 2026 - fire år før energiøens havvindmølleparker skal tages i brug.


AFSTEMNING OM FIRE PLACERINGER

Ved borgermødet i april stemte de 75 tilstedeværende om, hvilke(t) af de fire potentielle steder de foretrak.

Placeringen i Rønne fik størst opbakning med 45 tilkendegivelser, fulgt af Nexø/ Balka med 33 tilkendegivelser, Nordskoven med 24 tilkendegivelser og Slotslyngen med 15 tilkendegivelser. Hver af de fremmødte kunne pege på op til to placeringer.

Initiativgruppen spurgte, hvor de fremmødte boede, og kunne på den måde konkludere, at Rønne-området ser ud "" til at være den foretrukne placering, ikke bare blandt deltagere fra steder som Svaneke, Aakirkeby, Nexø og Gudhjem uden udsigt til Rønne, men også fra deltagere fra Rønne og Hasle med udsigt til placeringen ud for Rønne."" Kilde: Bornholms Havvinds nyhedsbrev ."
2022-05-21 00:00:00,Kapitalforvalter tilbyder staten ny energiø uden afregning,Bornholms Tidende,"Den grønne kapitalforvalter Copenhagen Infrastructure Partners (CIP) har fremlagt en plan for en grøn energiø, som kan finansieres udelukkende af private aktører.

Det skriver erhvervsmediet Finans.

På øen skal havvindmøller levere elektricitet, som kan omdannes til grøn brint på ferskvandsanlæg på selve øen.

CIP's administrerende direktør, Thomas Dalsgaard, siger, at private aktører står klar med pengene.

- Vi har en masse penge fra interesserede investorer. Vi har entreprenører, der kan bygge øen. Og vi har et projektteam, der kan løfte opgaven. Det vil andre aktører også have, så politikerne skal bare give os et godt signal at løbe efter, siger han til Finans."
2022-05-27 00:00:00,Flere bornholmere vil bygge kunstig ø: Energistyrelsen har flere grunde til at lade være,Bornholms Tidende,"Flere bornholmere mener, at højspændingsstationen til energiøen bør placeres på en kunstig ø ligesom i Nordsøen. Energistyrelsen fremhæver kortere afstande end i Nordsøen, milliardudgifter og konsekvenser for havmiljøet som argumenter for at opføre landanlægget på Sydbornholm. ENERGI.

Adskillige bornholmere drømmer om, at strømmen fra fremtidens mange havvindmøller skal sendes til en omformerstation på en kunstig ø, fremfor at der skal bygges et omfattende landanlæg på Sydbornholm.

Højspændingsstationen, hvor strømmen i en stribe store bygninger skal konverteres til jævnstrøm, får brug for et areal på 70-90 hektar (0,7-0,9 kvadratkilometer, og Energinet har udvalgt et bruttoområde ved Søndre Landevej og Vasegårdsvej sydvest for Aakirkeby som det bedst egnede sted. I svar til Bornholms Regionskommune første høring om landanlægget foreslår flere bornholmere at droppe planerne på landjorden og kopiere konceptet i Nordsøen.

"" Vi mener, at man burde overveje, om det overhovedet hører til på vores dejlige ø, som alle elsker. Og i stedet se på om det ikke hører til på en kunstig ø, ude ved vindmøllerne.

Derfor helt klart et nej tak til et anlæg på vores dejlige ø"", skriver Michael og Pia Jensen Den nyoprettede Borgerforeningen Energiø Bornholm lægger vægt på "" at begrænse skaderne på Bornholms natur og havmiljø"" og foreslår i deres høringssvar samme løsning.

"" Havvindmøllernes antal og højde skal minimeres, og deres afstand til kysten skal maximeres, og landanlægget skal flyttes ud på en kunstig ø,"" skriver foreningen, hvis stiftere alle bor i nærheden af det udpegede bruttoareal omkring Søndre Landevej.

"" Borgerforeningen er grundlæggende ikke enig i, at den planlagte transformerstation skal bygges på Bornholm. Øens landskab, natur og kulturelle værdier samt økonomiske interesser i forhold til turisme og landbrug og erhvervsudvikling vil lide store tab"", tilføjer borgerforeningens bestyrelse, som samtidig afviser at acceptere, at der etableres power-to-X-anlæg ved energiøens landanlæg.

Også Aksel Sonne mener, at omformerog transformationsudstyr skal ud i Østersøen.

"" Når man nu alligevel skal mishandle havbunden syd for Bornholm med nedspuns ning af op til 253 møllefundamenter, så kan man da lave sænkekasser (som brugt ved Femern-og Øresundsforbindelsen) sænkekasser til installation af disse omformere (transformatorer). Så undgår man vel også noget støj,"" skriver han.


STORE AFSTANDSFORSKELLE

I forrige uge henvendte Tidende sig til Energistyrelsen for at lave et interview med vicedirektøren for energiøer, Mogens Hagelskær.

I en travl uge med lanceringen af de store planer i Nordsøen var det ikke muligt. I stedet for sendte Energistyrelsen i fredags en skriftlig forklaring med fire grunde til, hvorfor en kunstig ø ikke har været i betragtning i Østersøen.

- For det første gør Bornholms centrale placering i Østersøen, at øen kan fungere som det sted, hvor strømmen opsamles fra havvindmøllerne, der er placeret 15-20 kilometer fra Bornholms kyst, citeres Mogens Hagelskær for i det skriftlige svar.

- I Nordsøen er rationalet for den kunstige ø særligt forankret i de store afstande.

Der er 80-100 kilometer til kysten i Danmark og endnu længere til andre lande, hvorfor man er nødt til at lave plads på havet til, at der kan etableres højspændingsog omformerstation med videre. Hvis man betragter energiøen som et opsamlingssted for havvind, spiller selve Bornholm dermed en nogenlunde sammenlignelig rolle for Østersøen, som den kunstige ø vil gøre for Nordsøen.

- For det andet skal det pointeres, at etablering af en kunstig ø er en stor investering.

Den kunstige ø i Nordsøen har en estimeret omkostning på et tocifret milliardbeløb, siger Mogens Hagelskær - uden dog at sætte tal på, hvad anlægget af en formodet mindre kunstig ø i Østersøen kunne forventes at koste.

USIKKERHED OM VANDKVALITET Også de miljømæssige konsekvenser ved at opføre en kunstig ø skal tages med i overvejelserne, understreger vicedirektøren fra Energistyrelsen.

- For det tredje er det vigtigt at bemærke, at en mulig etablering af en kunstig ø i Østersen i dansk farvand må forventes at have miljømæssige konsekvenser, som vores nabolande ville have svært ved at acceptere.

Herunder kan nævnes, at en kunstig ø sandsynligvis vil blokere for vandgennemstrømningen, hvilket kan få betydning for vandkvaliteten i Østersøen, samt at der vil skulle arealinddrages i et internationalt naturbeskyttelsesområde.

Dette er blot eksempler, da Energistyrelsen ikke har lavet disse miljøundersøgelser, men det må forventes på baggrund af den viden, der foreligger på nuværende tidspunkt, forklarer Mogens Hagelskær, der pointerer, at der i Jylland også skal afsættes meget plads til et landanlæg, hvor strømmen fra Energiø Nordsøen skal føres ind i elnettet.

- Sidst er det vigtigt at slå fast, at det også er nødvendigt at etablere et anlæg på land både på Sjælland til at modtage strømmen fra Bornholm og ligeledes i Jylland i forbindelse med energiøen i Nordsøen, hvor sidstnævnte vil udgøre ca. 40 hektar. Hvis der blev etableret en kunstig ø ved Bornholm, ville der ligeledes skulle etableres et noget mindre anlæg på Bornholm, såfremt man skulle kunne tilkoble Bornholm til energiøen, siger vicedirektøren.


EN PRÆMIS

Energinet bliver bygherre på højspændingsstationen, som kommer til at bestå af flere haller på 25 meters højde. Chefprojektleder Kim Søgaard Mikkelsen er ikke bekendt med, at der er lavet nogen undersøgelser, der har kastet lys over muligheden for at lave en kunstig ø ligesom i Nordsøen.

- Jeg tror det ikke - netop fordi udnyttelsen af Bornholm er en præmis og den gode løsning, siger han til Tidende.

- Det vil være overflødigt at lave en kunstig ø. Hvis der lå en ø ude i Nordsøen, forestiller jeg mig også, at man ville gøre brug af den, siger Kim Søgaard Mikkelsen.

Høringsperioden - som regionskommunen valgte at udsætte med to uger efter anmodning fra Borgerforeningen Energiø Bornholm - blev afsluttet mandag. De indkomne idéer og forslag er kun første skridt i en længere kommunalt styret proces, der med den nuværende tidsplan skal munde ud i en vedtaget lokalplan for landanlægget i juni 2023.

Havvindmøllernes antal og højde skal minimeres, og deres afstand til kysten skal maximeres, og landanlægget skal flyttes ud på en kunstig ø Borgerforeningen Energiø Bornholm .

    Det ligger ikke fast, hvor mange bygninger der skal opføres. Det afhænger blandt andet af havvindmølleparkernes samlede størrelse, der - som det ser ud nu - kan variere fra de vedtagne 2 gigawatt til 3,8 gigawatt. Illustration: Energinet
    Borgermødet i Aakirkebyhallerne 26. april skulle ruste borgerne til at indsende kvalificerede høringssvar. Allerede inden mødet havde nogle deltagere truffet deres konklusion om det historisk store anlægsprojekt. Foto: Jakob Nørmark
    Energistyrelsens vicedirektør med ansvaret for energiøer, Mogens Hagelskær (tv.) fik sig under borgermødet i april en snak med Fridrik Adamsson (th.), der tre dage senere var med til at stifte Borgerforeningen Energiø Bornholm, og kommunalbestyrelsesmedlem Mikael Benzon (EL). På planchen ses de områder i Østersøen, hvor Energistyrelsen forventer at kunne opstille møller. Det vestlige område er på det seneste blevet skåret midtover for at gøre plads til en korridor for"
2022-05-27 00:00:00,Trøst støtter ikke kunstig ø: Landanlæg på Bornholm har flere fordele,Bornholms Tidende,"Borgmesteren vil gerne mødes med borgerforeningen på Sydbornholm, der mener, at højspændingsstationen til energiøen ikke skal placeres på bornholmsk jord.

I déen om at udnytte Bornholm som el-knudepunkt på klippegrund blev lanceret af energiselskabet Ørsted i november 2019. Begrebet "" energiø"" stammer fra Ørsteds oplæg, og med det samme tog klima-, energi-og forsyningsminister Dan Jørgensen og daværende borgmester Winni Grosbøll positivt imod tankerne.

- I det hele taget vil sådan et byggeri smitte af med arbejdspladser og aktivitet på hele øen. Desuden positionerer sådan en havvindmøllepark Bornholm som en energiø midt ude i Østersøen, det er en kæmpe chance for os, sagde Winni Grosbøll til Politiken, hvor planerne blev offentliggjort.

Nuværende borgmester Jacob Trøst støtter ligesom Grosbøll den oprindelige tanke om at udnytte Bornholms gunstige placering - og fremhæver også potentialet for det lokale erhvervsliv.

- Jeg ser det her som Bornholms bidrag for den grønne omstilling, som bliver godt for både forsyningssikkerheden og en masse virksomheder, som vil koble sig på det bornholmske projekt, siger Jacob Trøst (K) til Tidende.

- Grunden til, at man har valgt på Bornholm i første omgang, er, at det egner sig til det. For virksomhederne er det også nemmere at teste ny teknologi inde ved det her landanlæg, frem for at man skal 50 kilometer ud på havet, De samlede ekstraudgifter ved at flytte vindmøllerne længere ud på havet eller opføre en kunstig ø vægter også højt for Jacob Trøst.

- Der er nogen, der har foreslået at flytte vindmøllerne ud 50 kilometer fra kysten, men det gør bare projektet væsentligt dyrere. Jeg tror, at de fleste danskere gerne vil have strømmen så billigt som muligt.

Åben for alternativ placering Borgmesteren vil ikke afvise, at høringsrunden og lokalbefolkningens argumenter kan føre til, at landanlægget placeres et andet sted end inden for det 260 hektar store bruttoområde, som Energinet foretrækker.

- Hvis man kan finde et område, der er bedre egnet. Jeg tænker umiddelbart, at man har valgt det område, fordi det er dét, der generer mindst i forhold til omgivelserne, siger han, inden han adresserer modstanden, som den seneste tid er begyndt at vise sig mere tydeligt: - Min oplevelse er, at de fleste bornholmere gerne vil det her, men at de mennesker, der bor tæt på landanlægget, selvfølgelig er bekymrede for størrelsen, mens nogle også er bekymrede over udsigten ud over havet.

Jeg tager det meget alvorligt, og jeg vil gerne række ud til borgerforeningen og komme ud at snakke med dem, erklærer borgmesteren.

Han vil i så fald få anledning til at besvare nogle af de spørgsmål, som Borgerforeningen Energiø Bornholm stiller i dets høringssvar.

"" Hvad er BRK` s begrundelse for at acceptere et landanlæg? Hvornår tiltrådte BRK en beslutning om at placere et landanlæg? Med hvilken begrundelse accepterer BRK at placere et landanlæg indenfor kystnærhedszonen?"" skriver borgerforeningen blandt andet.

Borgmesteren lover at dele kommunens informationer med borgerne i så vidt omfang som muligt.

- Det er vigtigt for mig, at det er en meget åben proces. Det er lige før, at vi deler vores viden med borgerne, lige så snart vi har den. Men der er nogle ting, vi ikke kan svare på, fordi det er meget tidligt, fastslår Jacob Trøst.


FAKTA

Den kunstige ø i Nordsøen Den kunstige ø i Nordsøen og de omkringliggende havvindmølleparker skal ligge ca. 80 km ud for Thorsminde. Øen skal huse el-tekniske anlæg til transport af strøm fra møllerne og ind til elnettet, eventuelt en havn og servicefaciliteter for de første 3 GW havvindmølleparker i Nordsøen. Senere skal øen og vindmølleparker udvides til at kunne rumme 10 GW i takt med, at efterspørgslen på strøm stiger, og øerne forbindes til flere nabolande.

Vindmøllerne, der skal levere strøm til øen, bliver forventeligt større, end de er i dag, og kommer længere ud på havet end hidtil.

Det vil ikke være muligt at se møllerne fra land, men flyver man over Nordsøen, vil man kunne se store arealer med vindmøller placeret omkring energiøen.

For energiøen i Østersøen erstatter Bornholm den kunstige ø. De nærmeste møller skal stå 15-20 kilometer fra land og vil blive synlige fra kysten."
2022-05-28 00:00:00,Energiøen - hvor svært skal det være?,Bornholms Tidende,"I et høringssvar til kommunen fra Bornholms Landbrug og Fødevarer har fire lodsejere med jord indenfor det udpegede areal for anlæg af den landbaserede del af energiøen gjort opmærksom på, at man ikke ønsker forringelser i deres husdyrproduktion med hensyn til harmonikrav med mere.

Det drejer sig om to griseproducenter, en mælkeproducent samt en planteavler.

Sidstnævnte ejer 60 hektar indenfor det udpegede område.

En planteavlers liv synes at være et arbejde med store maskiner, der pløjer, harver, sår, gøder, sprøjter, høster og kalker, år ud og år ind.

Hvis nu denne planteavler får en kompensation for dette arbejde og afgiver sin jord til de tre andre naboer, så de kan få harmoni i deres bedrifter, behøver man ikke mere slås om jorden til landanlægget.

Og planteavleren kan leve lykkeligt resten af sit - forhåbentligt lange - liv i visheden om, at han har været med til at skabe noget meget stort."
2022-06-02 00:00:00,Landbruget vil firedoble biogasproduktionen på få år,Bornholms Tidende,"Bornholms Landbrug og Fødevarer barsler med en biogasplan, der samler en lang række bornholmske aktører om at skabe mere lokal biogas. Planen kan føre til, at vi om bare tre år vil se en betydelig udbygning af biogasanlægget i Aakirkeby.

Om få år vil der blive produceret omkring fire gange så meget biogas på Bornholm, som tilfældet er i dag. Det er direktør i Bornholms Landbrug og Fødevarer, Thomas Bay Jensen, overbevist om.

Organisationen tog i starten af året teten med at få etableret et samarbejde mellem Bornholms Regionskommune og en række virksomheder med det formål at udbygge biogasproduktionen på Bornholm. I øjeblikket omdanner Bornholms Bioenergi - Bigadan i Aakirkeby hvert år 135.000 tons biomasse til biogas.

Om bare tre år skal det med udbygninger af biogasanlægget blive muligt at producere mere end dobbelt så meget biogas.

- Det er et realistisk bud, at man måske indenfor en treårig periode er klar til at producere biogas af 350.000 tons biomasse, for så gradvis at udvide til mellem 500.000 og 600.000 tons biomasse, fortæller Thomas Bay Jensen.

Tiden er i den grad med Bornholms Landbrug og Fødevarers planer. Gaspriserne stiger - ikke mindst efter Ruslands invasion af Ukraine - og regeringen ønsker, at biogas skal afløse naturgas i Danmark.

- Den geopolitiske situation gør det mere opportunt at producere biogas.

Regeringen har med planen "" Danmark kan mere II"" sagt, at al naturgas til opvarmning og industri skal være udfaset i 2035, for så at være erstattet med biogas.

Det er kun en ekstra sten i fundamentet til, at der skal produceres mere biogas på Bornholm, siger Thomas Bay Jensen.

Han oplever, at der lokalt er opbakning til at lave en decideret biogasplan for Bornholm. Bornholms Landbrug og Fødevarer har ansat Jakob Pindstrup von Cappeln som projektkoordinator til at drive den proces, og det går godt med at få samlet bornholmske aktører bag planen.

- Vi er på vej til at lave en biogasplan for Bornholm. Den skal vi lave sammen med rigtig mange aktører: Det er i første omgang Bornholms Regionskommune, Bornholms Energi og Forsyning, alle landmændene, der skal levere størstedelen af biomassen, og Bigadan, der ejer Bornholms Bioenergi, siger Thomas Bay Jensen.

BRÆNDSTOF PÅ LÆNGERE SIGT På længere sigt regner han med, at man med power-to-x-teknologi vil kunne omdanne biogassen til brændstof, som kan drive skibe, lastbiler og fly.

- Det er meget sandsynligt, at der kommer et power-to-x-anlæg på Bornholm.

I den forbindelse er Energiø Bornholm en befordrende faktor. Den kommer til at producere rigtig meget energi, og et power-to-x-anlæg skal ligge tæt på energikilden, siger Thomas Bay Jensen.

Hvis først det lykkes at komme så langt med landbrugets ønskescenarie, vil endnu flere samarbejdspartnere vise sig. Nemlig dem, der har brug for biobrændstof.

- Det kan også være Rønne Havn, der har det store ' Bornholm Bunker Hub'.

Det kan være den tunge transport, altså firmaer som BHS Logistics og Ole Holm Transport og Spedition. Og så kan det være DAT som flyselskab, siger Thomas Bay Jensen.

Det bornholmske landbrug vil umiddelbart have to fordele ved at levere mere biomasse til produktion af biogas.

Dels kan der være penge at tjene på at sælge gylle fra grise, husdyrgødning fra køer samt forskellige afgrøder til energiproduktionen.

Dels er det et bidrag til, at det bornholmske landbrug kan leve op til Folketingets krav om, at landbruget skal sænke dets CO2-udledning.

    Bornholms Landbrug og Fødevarer arbejder på, at der i en nær fremtid bliver produceret mere biogas på Bornholms Bioenergi -Bigadan i Aakirkeby"
2022-06-07 00:00:00,Hvem vil vi være?,Bornholms Tidende,"Mere end en kompensation for energiøens landanlæg er der brug for, at regeringen endelig begynder at behandle kommunerne ordentligt.

Op til 100 meter lange bygninger. På et område, der svarer til 126 hele fodboldbaner. Det bliver til at få øje på landanlægget til den kommende energi-ø. Og det kommer også til at støje.

Projektet er statens. Ingen på Bornholm har bedt om bygningsværket her. Så skal Bornholm nu kræve, at staten godtgør noget af den gene, som energi-øen også vil føre med sig? Både borgmester Jacob Trøst (K) og folketingsmedlem Peter Juel-Jensen (V) kom ind på sagen her i deres grundlovstaler. Og begge mente ja: Bornholm skal kræve kompensation.

Et ekstra søkabel, et skolehjem til campus eller en mere fremtidssikret lufthavn, foreslog Peter Juel-Jensen. Fine ideer, gamle Peter Juel-mærkesager, som han kæmper bravt for året rundt. Andre på Borgen kender dem godt.

De har bare ikke så meget med en energi-ø at gøre, og det er svært at se for sig, at regeringen skulle give Bornholm for eksempel et skolehjem i bytte for et kæmpe landanlæg. Måske ikke mindst fordi energi-øen i sig selv vil bringe storstilet vækst til Bornholm. Få, om nogen, kan endnu begribe hvor gigantisk det her bliver.

Mere gang på jord har muligvis borgmesterens idé om at lade en procentdel af energi-øens overskud blive på Bornholm. Måske forankret i en fond, der så skulle sende pengene ud at gøre nytte på øen.

Måske kan regeringen bringes til det, men selv hvis det skulle lykkes, skal der såmænd nok regnes i promiller og ikke i procenter.

Staten bliver hårdt, hårdt spændt for i de kommende år. Corona har kostet milliarder, alene minkskandalen stod for 19 af slagsen. På bagkant af det går nu forsvarsbudgetterne i vejret, og så kommer altså energi-øerne.

Den kommende kunstigt anlagte ø i Nordsøen står i sig selv til svimlende 210 milliarder kroner, svarende til næsten fem Storebælts-broer. Det vil altså tage et par dage, før der er et overskud at dele ud af.

I en større optik må Bornholm også snart finde ud af, hvem vi egentlig vil være. På den ene side skaber og hylder vi et billede af den driftige og smarte iværksætter-ø. Førende på kunsthåndværk og uovertruffen på mad, bannerføreren for selveste demokratiet med Folkemødet, der nu igen står lige for døren.

Det er altsammen ret og rimeligt. Sådan er vi blevet, og der er kæmpet for hårdt for det. Men så kan vi altså heller ikke med føje flå alle de dyrekøbte rober af os hvert andet øjeblik, og begynde at give den som en tigger. Så hvilken af de to vil vi være? Kommunen er derimod presset, og det er også andre kommuner, for skiftende regeringer har underfinansieret kommunerne i snart mange år. Den mest nødvendige kampagne at føre er lige nu en anden, som Jacob Trøst også nævnte grundlovsdag, i en faktisk vældig borgmesteragtig tale.

- Det er ingen hemmelighed, at regeringen ikke kommer til at dele gaver ud til kommunerne. Det har vi forståelse for, særligt set i lyset af tingenes tilstand i verden omkring os, sagde Jacob Trøst.

- Men jeg håber også, at regeringen så melder åbent ud, at vi ikke har råd til det hele. I stedet for at fortælle, at vi kan finde pengene ved at spare på vores konsulenter eller andre letkøbte budskaber.

Det er ikke ordentligt. Betal eller bak op. Vi vil ikke stå med aben i kommunerne, fortsatte han.

Lige præcis. Og kan regeringen blive bragt til at forstå det, er det meget mere værd end medlidenhedsgaver."
2022-06-07 00:00:00,Trøst ønsker del i overskud fra energi-ø,Bornholms Tidende,"Når Bornholm får ulemper ved den kommende energi-ø, bør Bornholm også have del i fortjenesten, sagde borgmester Jacob Trøst (K) i sin grundlovstale. Borgmesteren foreslog at lade en fond sørge for, at pengene kan komme ud at arbejde på Bornholm.

Staten bør lade en del af energi-øens kommende afkast blive på Bornholm, sagde borgmester Jacob Trøst (K) søndag i sin grundlovstale på Fru Petersens Café i Østermarie. Borgmesteren foreslog at oprette en lokal fond til formålet.

- Store firmaer og uddannelsesinstitutioner som Ørsted og DTU står klar til at investere i og udvikle teknologi til at håndtere de store mængder energi, som fremover kommer ude fra havet. Det giver både arbejds-og uddannelsespladser på Bornholm, sagde Jacob Trøst først i en tale, der både handlede om ernergi-øens muligheder og udfordringer for Bornholm.

- Vi bør samtidig arbejde for at få en model, hvor vi som kompensation for ulemperne får en procentdel af afkastet fra energiøen til fordeling via en lokal fond ud i det bornholmske samfund. Det vil både give mening og ejerskab til projektet og til omstillingen til grøn energi, fortsatte borgmesteren.

- Folk kommer fra hele verden til Bornholm for at se, hvordan man udvikler løsninger indenfor grøn energi og bæredygtighed.

Den udvikling og førerposition skal vi holde fast i. Der er ingen tvivl om, at den grønne omstilling er kommet for at blive, og vi ser flere og flere eksempler på, at vores klima er på vej i den gale retning. Vi skal handle nu, sagde han også.


LANDANLÆG BLIVER STORT

Præcis som folketingsmedlem Peter Juel-Jensen (V) samtidig gjorde ved Venstres grundlovsmøde, kom også Jacob Trøst ind på både de meget høje kommende vindmøller på havet ud for Bornholm - og de meget store anlæg på anlæg, der skal tage imod strømmen fra havet.

- Den grønne omstilling har også en bagside.

Den er dyr. Og vi kan godt blive bekymret, når der skal placeres 350 meter høje vindmøller 15-20 kilometer fra Bornholms kyst. Eller der skal placeres et stort landanlæg på det sydlige Bornholm med bygninger, der kan være op mod 25 meter høje, sagde han.

- Hvor store ofre er vi villige til at tage i den grønne omstillings navn? Når alt kommer til stykket, er det vel et spørgsmål om at få mest mulig grøn strøm til den billigst mulige pris? Eller er vi villige til at betale endnu højere strømpriser for at få flyttet møller og anlæg længere ud på havet? Og er der overhovedet andre alternativer? spurgte Jacob Trøst, der også gav et bud på et par svar.

- Vi skal tage den konstruktive kasket på.

Lad os sørge for, at landanlægget bliver udformet og placeret, så det tager højde for landskab, miljø og omgivelser. At det bliver så unikt, at endnu flere vil tage til Bornholm for at se, hvordan vi former fremtidens grønne energianlæg, sagde han.

Jacob Trøst gentog samtidig sin idé om at kombinere energi-øens landanlæg med et besøgscenter, så landanlægget også bliver en attraktion.

- Tirpitz Museet i Blåvand, Museet for Søfart i Helsingør og besøgscenteret ved Hammershus er alle eksempler på, hvordan man kan designe og placere store bygningsværker med respekt for omgivelserne. Det må vi også kunne med landanlægget til energiøen.

Det bliver et udstillingsvindue til resten af verden, sagde han.

- Bornholm har masser af udfordringer at tage fat på, men vi er samtidig også inde i en god udvikling. Vi skal gribe chancerne, mens de er der. Og vi skal have tålmodighed til at vente på resultaterne. Lad os tage ja-hatten på og se muligheder frem for begrænsninger.

Hvor store ofre er vi villige til at tage i den grønne omstillings navn? Når alt kommer til stykket, er det vel et spørgsmål om at få mest mulig grøn strøm til den billigst mulige pris? Eller er vi villige til at betale endnu højere strømpriser for at få flyttet møller og anlæg længere ud på havet? Og er der overhovedet andre alternativer? Jacob Trøst (K), borgmester.

    En del af statens overskud på den kommende energi-ø bør blive på Bornholm, sagde borgmester Jacob Trøst (tv) i sin grundlovstale i haven på Fru Petersens Café i Østermarie, hvor der var omkring 40 deltagere"
2022-06-07 00:00:00,Peter Juel: Staten må kompensere for energi-ø,Bornholms Tidende,"Bornholm tåler gerne gener fra den kommende energiø. Men det vil hjælpe offerviljen på vej, hvis staten også giver noget den anden vej, og det har vi endnu til gode at se, sagde folketingsmedlem Peter Juel-Jensen (V) i sin grundlovstale.

- Vi vil gerne på Bornholm være med til at løfte ansvar for den grønne omstilling. Men vi vil ikke lade os udbytte. Vi vil have noget den anden vej. Noget, der står mål med det, som vi kommer til at skulle tåle.

Det krævede folketingsmedlem Peter Juel Jensen (V) søndag i sin tale ved Venstres grundlovsmøde på Bolsterbjerg.

Baggrunden for Peter Juel-Jensens krav er det landanlæg til den kommende energi-ø, som Bornholm kommer til at lægge jord til. Anlægget bliver op til 90 hektar stort, svarende til 126 fodboldbaner. Det kommer til at bestå af flere bygninger, der ifølge Peter Juel-Jensen "" sandsynligvis bliver 100 meter lange og op til 25 meter høje"".

Støjen bliver på omkring 80-90 decibel, svarende til "" en lastbil, der står og brummer"".

Bag Peter Juel-Jensens krav om kompensation til Bornholm ligger også, at de kommende op til 283 havvindmøller bliver synlige fra Bornholm, fordi de hver bliver 168 meter høje og bliver placeret mellem 15 og 20 kilometer fra kysten.

- Vi skal tåle en hel del. Måske det havde hjulpet, hvis man ville udvide kapaciteten på godsruten til Køge, for vær ikke i tvivl: Etableringen af energiøen lægger beslag på kapacitet, der ellers skulle komme det bornholmske erhvervsliv til gode, sagde Peter Juel-Jensen.

Ønsket om kompensation til Bornholm kommer, efter at det står klart, at Bornholms nystartede Nationalt Center for Grøn Energi kun får godt halvdelen af det beløb, der blev søgt hos Danmarks Erhvervsfremmebestyrelse, et forhold som Peter Juel-Jensen også nævnte i sin grundlovstale.

Andre protesterer over mindre Som andre ideer talte Peter Juel-Jensen for at fremtidssikre Bornholms Lufthavn eller give Campus Bornholm et skolehjem, så campus kan få studerende ovrefra til praktikpladser, der i dag står ubesatte. Han nævnte også et søkabel nummer 2 eller at flytte videregående uddannelser om grøn energi til Bornholm og desto mere gøre Bornholm til "" et uddannelses-og vidensmekka indenfor fremtidens energi"".

Samtidig ser Peter Juel-Jensen tegn på, at man i andre kommuner prøver at undgå betydeligt mindre gener fra energi-øen end de gener, der kommer til Bornholm.

- Det gør mig sur, at man på Sjælland, hvor man har udsigten til at huse et landanlæg med en 25 meter høj omformerstation, ikke tager ikke så vel imod den grønne omstilling.

Borgmestrene i Ishøj og Høje-Taastrup har bedt Energistyrelsen om at slippe for at blive en del af energiø-projektet.

Men I kan være sikker på, at de nok alligevel skal få strøm i stikkontakten, sagde han.

- Det landanlæg og de mange møller, som vi skal tåle, skal give energi primært til Sjælland - og her har man reservationer over for en omformerstation. Måske vi skulle takke ja til en omformer, og så kan Energistyrelsen fordele 283 møller på hver 168 meter og et landanlæg på 126 fodboldbaner, sagde Peter Juel-Jensen.

- På Bornholm skal vi leve med et landanlæg, og det gør vi! Men fællesskabet har også et ansvar. Der er simpelthen for meget "" ude af øje, ude af sind"". Når fællesskabet har et stort behov for energi, så savner jeg, at fællesskabet kompenserer for de gener, som fællesskabets beslutninger skaber.

    Grundlovsdag på Bolsterbjerg: Peter Juel-Jensen brugte dagen til at efterlyse, at staten anerkender Bornholms ofre ved den kommende energi-ø"
2022-06-18 00:00:00,Energiø: Stor beslutning for Bornholm er lige om hjørnet,Bornholms Tidende,"Landanlægget på Sydbornholm bliver ifølge Energinet forberedt til, at der kan kobles to power-to-X-anlæg sammen med højspændingsstationen, røbede Energinets vicedirektør under paneldebat på Folkemødet.

Skal energiøen i Østersøen have en kapacitet på 2 eller 3 gigawatt? Det spørgsmål vil ifølge Energistyrelsen snart blive opklaret.

- De beslutninger skulle gerne være lige om hjørnet, sagde vicedirektør Mogens Hagelskær under en debat fredag på Folkemødet.

Forskellen mellem 2 og 3 gigawatt vil være 60-70 ekstra havvindmøller, ligesom landanlæg på Sydbornholm vil kræve mere plads.

Arrangementet på klima-og energiscenen handlede både om energiøen i Nordsøen og Østersøen. I Nordsøen er projektet ved at vokse enormt meget, efter den fælles udmelding fra Holland, Belgien, Tyskland og Danmark om at nå op på 65 gigawatt i 2030. I Østersøen er det indtil videre kun Tyskland og Danmark, som har sluttet sig til energiøen på Bornholm. Sverige og Polen har endnu ikke taget imod invitationen om at få en kabelforbindelse.

En tilhører spurgte, hvorfor det er nødvendigt med eksportforbindelser og overproduktion til udlandet. Energinets vicedirektør for energiøer, Hanne Storm Edlefsen, slog fast, at energimængderne er så store, at de ikke kan bruges af danske el-kunder alene. Hun understregede, at el-systemet i Europa skal ses i et stort perspektiv, og med flere kabelforbindelser kan strømmen fordeles så effektivt som muligt.

- Vi skal balancere el-systemet med vand fra Norge, vind fra midten af Europa og sol fra syd, sagde hun og understregede samtidig, at energiøen ville blive for dyr, hvis ikke der trækkes kabler til udlandet, så strømmen kan eksporteres - Vi sparer penge ved at dele kablerne, sagde Hanne Storm Edlefsen.

Hun oplyste, at Energinet i samarbejde med den tyske modpart er ved at have lagt sig fast på, hvordan kabelforbindelsen i detaljer skal laves. Valg af teknologi og hvem der skal betale for hvad, er blandt punkterne, landenes systemoperatører skal nå til enighed om.

Teknologien, der skal bruges til at samle vindenergien nær møllerne og konvertere den til jævnstrøm, er banebrydende. Energinet forventer, at landanlægget vil få stor global opmærksomhed.

- Det, vi tror, er, at vi kan udvikle og teste det på Bornholm som det første sted i verden.

Og dét er megaspændende - især for sådan nogle el-nørder som os.


FORBEREDT TIL POWER-TO-X

Under debatten nævnte deltagerne muligheden for, at der skal produceres brint på energiøen i Nordsøen og trækkes brintrør ind til land fra den kunstige ø, der ligger 100 kilometer fra kysten. En spørger ville vide, om brintrør og power-to-X - altså produktion af brændstoffer ved hjælp af elektrolyse - også indgik i planerne på Bornholm. Hanne Storm Edlefsen forklarede, at der ikke er planer om brintrør, og at produktion af for eksempel grønt skibsbrændstof, som Rønne Havn arbejder intenst for at få til Bornholm, vil afhænge af interessen fra det private erhvervsliv.

- Vores anlæg på Bornholm bliver forberedt til, at man kan koble to power-to-X-anlæg på, hvis man vil, forklarede Hanne Storm Edlefsen."
2022-06-22 00:00:00,Energiø-omkostninger skal reduceres med milliardbeløb,Bornholms Tidende,"Energistyrelsen har givet tilsagn om 27 millioner kroner i støtte til et projekt, der skal spare de to energiøer for over 20 milliarder.

Et projekt, der skal være med til at reducere anlægsomkostningerne af de to energiøer med over 20 milliarder kroner, har fået tilsagn om et stort millionbeløb i støtte.

Offshore Energy Hubs er titlen på projektet, der netop har fået knap 27 millioner vil udvikle en række teknologier og løsningsmodeller til energiøerne, herunder inden for Power-to-X. Power-to-X kalder man det, når man bruger strøm til produktion af brint og andre energiformer. Men som teknologien er i dag, er den ikke klar til at blive taget i brug i stor skala. Knap 27 millioner kroner er der blevet givet tilsagn om i støtte til projektet, hvilket er det største beløb ud af de 26 projekter, der tirsdag fik annonceret støtte fra EUDP.

- Det overordnede formål med projektet er at reducere anlægsomkostningerne for de to første energiøer med over 20 milliarder kroner. Samtidig skal løsningerne fremtidssikre en ekspansion af energiø-konceptet internationalt. Projektet vil skabe en ramme for Bornholm som et fremtidigt storskala udviklings-og testcenter for energiø-teknologier og dermed styrke den danske industris førerposition på området, fortæller Jacob Østergaard, der er professor ved DTU Vind og Energisystemer og står i spidsen for projektet.

I beskrivelsen af projektet står der ydermere, at det skaber både direkte og indirekte værdi, hvilket sker gennem løsninger som understøtter stabil og robust drift samt øget profitabilitet af energiøerne, lyder det i projektbeskrivelsen.

De to energiøer er de første to af sin slags i verden, hvoraf den ene placeres på Bornholm. De skal efter planen realiseres inden 2030.

I pressemeddelelsen fra Energistyrelsen fremgår det, at Det Energiteknologiske Udviklings-og Demonstrationsprogram (EUDP) støtter ialt 26 forskellige energiprojekter med 194,5 millioner kroner.

- Den store interesse i programmet har givet os mulighed for at støtte en bred vifte af energiprojekter - og vi er netop nødt til at satse bredt på mange teknologier, for at nå i mål med de energipolitiske målsætninger, siger Anne Grete Holmsgaard, der er formand for EUDP's bestyrelse i meddelelsen.

    Et projekt kan reducere anlægsomkostningerne af energiøerne med over 20 milliarder kroner"
2022-06-24 00:00:00,Parter løfter sløret: Energiøen er en mulighed for lokale virksomheder,Bornholms Tidende,"Business Center Bornholm sætter lokale virksomheder sammen med Energinet og Ørsted, der vil fortælle, hvordan udbud kommer til at foregå i forbindelse med arbejdet med energiøen.

Med energiøen bliver Bornholm et af Danmarks nye knudepunkter inden for vedvarende energiproduktion.

Det skal gerne bidrage til at styrke og udvikle det lokale erhvervsliv, mener man i Business Center Bornholm.

Der skal løses mange opgaver undervejs, og dem kan lokale virksomhed lige så godt løse som konkurrenter ovrefra eller fra udlandet.

For at øge chancen for at det sker, sætter erhvervscentret det lokale erhvervsliv sammen med Energinet og Ørsted.

Formålet er at fortælle virksomhederne, hvordan etableringen af energiøen kan give dem mulighed for at være med i de mange udbud, der vil være i forbindelse med etablering af landanlæg og havvindmøllepark.

Det fremgår af Business Center Bornholms hjemmeside.


PRÆGE UDVIKLINGEN

På mødet vil Energinet og Ørsted præsentere udbudsprocesserne i forbindelse med etablering af landanlæg og havvindmølleanlæg, og lokale virksomheder vil dele ud af de erfaringer, der på nuværende tidspunkt er opnået fra tidligere anlægs-og offshore-projekter.

Deltagerne vil få et indblik i den overordnede vision for Energiø Bornholm og Nationalt Center for Grøn Energi og høre om det arbejde, der gøres for at skabe fokus på Bornholm som Østersøens fyrtårn for udnyttelse af grøn energi.

Samtidig får de mulighed for at præge udviklingen og udformningen af deres digitale indgang til fremtidige udbudsinformationer i forbindelse med Energiø Bornholm.

Overordnet skal den gerne sikre, at de bornholmske virksomheder har detaljerede informationer om blandt andet kommende udbud, underentrepriser og udbudsprocesser.

Forudsætningen er dog, at de lokale virksomheder spiller med, og derfor opfordrer Business Center Bornholm dem til at byde ind med deres behov og deltage aktivt i arrangementet, som foregår i aulaen på det tidligere uddannelsescenter på Snorrebakken den 27. juni."
2022-06-25 00:00:00,Rønne Havn i spidsen for undersøgelse af grønne brændstoffer,Bornholms Tidende,"En undersøgelse af power-to-x-produktion af grønne brændstoffer på Bornholm modtager støtte fra Danmarks Erhvervsfremmebestyrelse. Undersøgelsen forventes gennemført i løbet af et år.

Danmarks Erhvervsfremmebestyrelse har valgt at støtte en undersøgelse af produktion af grønne brændstoffer på Bornholm. Undersøgelsen bliver ledet af Rønne Havn A/ S og skal afdække muligheden for at bruge vedvarende energi fra den kommende energiø til at lave lokal power-to-x-produktion af grønne brændstoffer på Bornholm.

Det fremgår af en pressemeddelelse fra Rønne Havn.

Tanken er at undersøge en række aspekter af power-to-x-produktion, blandt andet fremstilling, økonomi og muligheder for tilkobling af elsystem og fjernvarmeanlæg på Bornholm og på tværs af Østersøen. Produktion af power-to-x-brændstoffer er en ny type industri, som ikke tidligere har været på Bornholm. Derfor vil en del af projektet også undersøge, hvor på øen et anlæg og lager ville kunne placeres.

Power-to-x handler om at omdanne elektricitet (power) til noget andet (x), det kan for eksempel brint, der enten kan anvendes direkte eller kan kombineres med andre elementer og raffineres til brændstoffer eller kemikalier.

Rønne Havn samarbejder med en række lokale og nationale partnere som Ørsted, Skovgaard Energy, Topsoe, Danfoss Drives, Rambøll, DTU Management, DTU Wind and Energy Systems, Bornholms Energi & Forsyning, Bornholms Regionskommune og Gate 21, fremgår det.


I LØBET AF ET ÅR

For et år siden igangsatte Rønne Havn konsortiet Bornholm Bunker Hub sammen med otte internationale partnere.

Konsortiet arbejder for at gøre Bornholm til en tankstation af grønne brændstoffer til skibe, der sejler i Østersøen.

Ifølge havnen er power-to-X-undersøgelsen en naturlig forlængelse af arbejdet med Bornholm Bunker Hub, og den vil derfor også undersøge, hvor store mængder af grønt brændstof, der vil kunne afsættes på Bornholm, samt om nogle af brændstofferne kan afsættes til tung landtransport og industrien på øen.

Undersøgelsen forventes gennemført i løbet af et år og vil munde ud i en business case, der blandt andet skal beskrive omkostninger, potentielt udbytte og eventuelle risici.

Af pressemeddelelsen fremgår det, at undersøgelsen er en opfølgning på Vækstteam Bornholms anbefalinger fra foråret 2021, som blandt andet gik på, at Bornholm skal være Østersøens grønne transporthub, og projektet gennemføres som en del af erhvervsfyrtårnet, der skal gøre Bornholm til Østersøens centrum for grøn energi.

Det fremgår ikke, hvor meget Danmarks Erhvervsfremmebestyrelse støtter undersøgelsen med. På landsplan støtter man 14 projekter om udviklingen af fremtidens grønne, innovative teknologier med 225 millioner kroner.

Projekterne bidrager alle til udviklingen af power-to-x-og brintområdet i Danmark.

Erhvervsfremmebestyrelsen råder over midler fra EU's strukturfonde og midler til decentral erhvervsfremme, herunder turisme.


OM PROJEKTET

Projekts formål er at foretage en gennemførlighedsundersøgelse i fremtidig storskala power-to-x (PtX)-produktion af grønne e-fuels på Bornholm i tilknytning til den fremtidige energiø. Projektet er opdelt i seks arbejdspakker, der hver afdækker et element i undersøgelsen: 1) undersøgelse af input til PtX-produktion 2) identificering af dimensioneringen og konfigurationen af et PtX-anlæg 3) fokus på markedet for produkterne og deres indtægtsgrundlag 4) undersøgelse af integrationen til eksisterende energisystemer og tilhørende indtægtsstrømme 5) fokus på den potentielle placering af et PtX-anlæg og muligheden for eksport af produkter herfra 6) alle disse oplysninger bliver samlet i en business case PtX-produktion er stadig behæftet med mange usikkerheder. Gennem dette projekt vil partnerne mindske risici for etablering af PtX-produktion på Bornholm ved at skabe en business case for PtX-produktion, der inkluderer dimensionering, indtægtsstrømme, omkostninger til bygning og drift samt en potentiel placering.

    Muligheden for at bruge vedvarende energi fra energiøen til lokal produktion af grønne brændstoffer skal undersøges. Rønne Havn A/ S leder undersøgelsen. "
2022-07-01 00:00:00,Kæmpe tech-virksomhed lægger vejen forbi Bornholm,Bornholms Tidende,"At en af verdens største tech-virksomheder skal have transporteret enorme mængder data fra Sverige til Tyskland spiller ind på, at firmaet Global Connect nu forstærker sit fibernet på Bornholm. Energi-øen rummer store muligheder, også for at teknologitunge firmaer kan vælge at slå sig ned, mener Global Connect.

Hele operationen vil gå hurtigt. Næsten lige så hurtigt som når data bliver transporteret gennem fiberkabler.

Cirka 10 timer vil det denne fredag tage for fiberkabel-entreprenøren Global Connect at bringe et meget stærkt fiberkabel i land i Rønne. Her vil det blive rodfæstet, før skibet med fiberkablet fortsætter med at lægge kabel ud en meter under havbunden hele vejen mellem Rønne og Sassnitz.

Global Connect anlægger fiberkabler for kunder, der skal have transporteret store mængder data, ofte over lange afstande.

Blandt kunderne er nogle af verdens største virksomheder.

Projektet med at lægge kabel fra Rønne til Sassnitz er kun en lille del af en meget større operation, der handler om at lægge fiberkabel ud mellem det nordlige Sverige og Tyskland. Arbejdet er bestilt af en af de såkaldte tech-giganter, hvor Google og Facebook er blandt de mest kendte - Der er nogle datacentre, der har ekstremt store behov for at flytte data.

Vi ved ikke altid, hvad de skal bruge så meget fiber til, og det interesserer os heller ikke, fortæller Martin Højriis Kristensen, chef for marked og operationer i Global Connect.

- Jeg må ikke sige, hvem kunden i nord-Sverige er. Men det er ikke en svensk aktør. Det er en af tech-giganterne, siger han.


ENERGI-Ø GIVER MULIGHEDER

For tech-giganterne bliver Bornholm i øjeblikket mere og mere interessant.

Det skyldes, at energi-øen er på vej med et løfte om grøn energi. Tech-giganterne er også giganter på forbruget af strøm.

- At Energiø Bornholm nu kommer, kan også gøre Bornholm interessant for store teknologi-virksomheder. Når energiøen er blevet realiseret, tror jeg, at det giver nogle interessante perspektiver.

Men det kræver, at der er en infrastruktur, både til strøm og til data, siger Marin Højriis Kristensen.

- Energiøen har været en af de vurderinger, som vi har haft. Men jeg tror også, at vi havde været her nu, hvis Bornholm ikke var blevet energiø, siger han.

Kablet mellem Rønne og Sassnitz er også kun det første af i alt tre, der er planlagt.

Det første kabel vil komme til at forbinde Rønne og den tyske by Sassnitz. Til efteråret vil et andet kabel komme til at gå fra Øland til Sandvig. Et tredje kabel vil forbinde Simrishamn og Hasle - Man vil gerne bygge de her forbindelser de steder, hvor strømmen er grøn.

Og det er lettere at bygge datakablet der, hvor strømmen er, end det er at flytte strømmen op gennem Europa, forklarer Martin Højriiis Kristensen om, hvorfor en tech-gigant vælger at sætte et kæmpe beløb i at kunne flytte data mellem Sverige og Tyskland.

- Når man skal lægger fiber mellem Sverige og Tyskland, kan man enten gå udenom Bornholm, eller man kan gå hen over Bornholm. Der var vi ikke i tvivl. At gå over land på Bornholm giver en masse muligheder på længere sigt, og det koster ikke særlig meget at gå ombord i projektet her og nu, siger han.

At Energiø Bornholm nu kommer, kan også gøre Bornholm interessant for store teknologi-virksomheder.

Når energiøen er blevet realiseret, tror jeg, at det giver nogle interessante perspektiver.

Martin Højriis Kristensen, chef og marked og operationer i Global Connect.

    Det ligner en cigaræske eller et stykke nytårskrudt. Men hvad Martin Højriis Kristensen her står med er en fiber, der kan transportere store mængder dat over lange afstande."
2022-07-04 00:00:00,Staten inviterer: Branchen kan påvirke udbuddet af energiøen,Bornholms Tidende,"Gennem en såkaldt markedsdialog har potentielle bydere mulighed for at påvirke udbuddet af Energiø Bornholm.

Havvindmølleparken ved Energiø Born holm skal stå færdig i 2030. Det bliver den første danske energiø, og selvom det ligger otte år ude i fremtiden, er forarbejdet i fuld gang. Derfor inviterer Energistyrelsen og Energinet potentielle bydere og branchen til såkaldt markedsdialog i slutningen af august.

Formålet er at drøfte de væsentligste elementer og rammer for de kommende udbud.

Dermed får potentielle bydere og vindmøllebranchen generelt mulighed for at få indflydelse på rammerne for udbuddet af Energiø Bornholms havvindmøllepark og andre havvindmølleparker. Tanken er at optimere udbudsmaterialet for i sidste ende at opnå så gode bud som muligt.

Det fortæller Energistyrelsen i en pressemeddelelse.

Dialogen vil som udgangspunkt have fokus på blandt andet projektet på land og nettilslutning, overvejelser om overplanting og power-to-x samt miljøundersøgelser.


15 KILOMETER TIL KYSTEN

Det er endnu usikkert, hvad der helt præcist skal sendes i udbud. Det er politisk besluttet, at Danmark skal opføre to energiøer, der skal sikre grøn forsyning til det danske og udenlandske elnet, men det er endnu ikke besluttet, om den installerede kapacitet skal øges fra to til tre gigawatt, eller om vindmøllerne kan placeres ind til 15 kilometers afstand til kysten.

For tiden undersøger man muligheden for overplanting, der betyder, at den samlede kapacitet vil kunne stige til op til 3,8 gigawatt.

Den mulige ekstra kapacitet i tilfælde af overplanting vil på privat initiativ kunne anvendes til blandt andet power-to-x.

Overplanting betyder, at det tillades at opsætte flere vindmøller med en større produktion af strøm end den produktion, som kan afleveres ved det kollektive net ved tilslutningspunktet. Power-to-x handler om at omdanne elektricitet (power) til noget andet (x), for eksempel brint, der enten kan anvendes direkte eller kan kombineres med andre elementer og raffineres til brændstoffer eller kemikalier."
2022-07-12 00:00:00,Janie vil gøre lokale virksomheder grønne: ' De skal gøre sig synlige',Bornholms Tidende,"En nyansat projektkonsulent hos Business Center Bornholm skal være bindeled mellem lokale virksomheder og den grønne omstilling.

Der vil komme masser af muligheder for bornholmske virksomheder, når byggeriet af den nye energiø rammer om nogle år. Og her gælder det om at være forberedt, mener Janie Dylsing, der netop er tiltrådt stillingen som projektkonsulent hos Business Center Bornholm, som er en del af Nationalt Center for Grøn Energi.

Janie Dylsing kommer oprindeligt fra Sjælland, men flyttede i 1989 til Bornholm med sin daværende mand og boede på Bornholm indtil 2004, så hun kender i rimelig grad til de bornholmske forhold.

1. februar vendte hun retur til Bornholm, især fordi hendes datter, svigersøn og to børnebørn stadig bor på øen, men også for at komme tilbage til den smukke natur og den ro, øen har. Og så kom jobbet pludselig.

- Jeg føler mig enormt privilegeret over, at jeg har fået det her job, for det var egentlig slet ikke min plan, at jeg skulle have et job på Bornholm til at starte med. Jeg pendlede de første tre måneder, efter jeg flyttede til Bornholm, men så opstod muligheden pludselig, og jeg tænkte, at her kan jeg også gøre en forskel.

Miljø er et enormt vigtigt emne, og noget jeg gerne vil arbejde med, siger Janie Dylsing.

Den nye projektkonsulents hovedopgave er at få de rigtige mennesker til at møde hinanden og hjælpe de bornholmske virksomheder til at forberede sig og styrke innovationskraften på øen, heriblandt det nystartede residential college, hvor unge DTU-studerende kommer til Bornholm som en slags satellit for universitetet.

- Med residential college får vi nu en vidensbank på øen, som er rigtig vigtig, at de bornholmske virksomheder bruger. Og det er en af mine opgaver at få formidlet kontakten sådan, at de unges studieopgaver og forskningsprojekter kan bruges til gavn for vores lokale samfund og de bornholmske virksomheder.


INVESTERINGER I GOD TID

Når energiøen skal etableres om nogle år, vil der komme mange opgaver, der kan løses af lokale virksomheder. Men det kræver, at de har gjort sig klar, understreger Janie Dylsing.

- Der vil være nogle store muligheder i at få forskellige opgaver til øen indenfor offshore-og vindmølleindustrien, og det appellerer til et rigtig stort samarbejde mellem de bornholmske virksomheder, så de kan byde ind på nogle opgaver sammen. Og så kræver det en åbenhed og nysgerrighed i forhold til at lære af andre virksomheders erfaringer samt fokus på at skabe et samarbejde om fremtidige projekter, både på og udenfor Bornholm, påpeger Janie Dylsing.

Hun mener også, at der ud over det mest åbenlyse vil opstå flere andre muligheder for de bornholmske erhvervsdrivende, da rigtig mange mennesker vil komme i berøring med det store projekt.

Det kan for eksempel være overnatninger og uddannelse af personale.

- Det handler om som leverandør at gøre sig interessant og synlig, for jeg tror, at flere virksomheder kommer til at være underleverandører.

Og der skal de bornholmske virksomheder se mulighederne og være klar til at investere i dem. Faldgruben kan være, at man venter for længe, for så er opgaverne snuppet af andre, siger Janie Dylsing.

Derfor er det vigtigt, at virksomhederne holder sig rigtig godt orienteret om, hvilke udbud der kommer. Nationalt Center for Grøn Energi har på en workshop 27. juni netop inviteret virksomheder ind for at høre om deres ønsker til, hvordan der kan skabes et mere detaljeret og overskueligt overblik over dette.

I forvejen har vi på mange områder mangel på arbejdskraft. Hvordan skal de lokale virksomheder løse det? - Det er jo en kæmpe udfordring i dag, at der er mangel på arbejdskraft, både i Danmark og i mange andre lande. Det, jeg tror, vi skal benytte os af, er den ekspertise som DTU-studerende kommer med. Man kan invitere dem ind i sin virksomhed med deres forskningsprojekter og derefter se på rekrutteringsmuligheder.

Og så er der også noget, der hedder international arbejdskraft, og dér ligger også muligheder.

For at få de rigtige kompetencer til opgaverne kunne der også tænkes i kompetenceudvikling og målrettede erhvervsuddannelser.

Janie Dylsing opfordrer til, at virksomheder, der er i tvivl om, hvordan de kan gøre sig attraktive og klar til opgaverne, henvender sig til Business Center Bornholm, som er partner i Nationalt Center for Grøn Energi.

- Vi har flere konsulenter, der kan arbejde med virksomheden, og hvor man kan få en snak om, hvilke tanker man har med at byde ind på de nye opgaver.

Vi kan i samarbejde med Nationalt Center for Grøn Energi klæde dem på, så de står godt, når udbuddene kommer, fortæller Janie Dylsing.

- Vi opfordrer blandt andet de lokale virksomheder til at tænke i de ISO-certificeringer, der vil blive krævet, og at være opsøgende og nysgerrige på, hvad der skal til for, at man kan byde ind med noget.

Og være opmærksom på, om ens virksomhed mangler nogle kompetencer til at udføre specifikke opgaver, og i så fald hvordan man kan få fat i de kompetencer.

NY PÅ ENERGIOMRÅDET Hvad er din egen baggrund for at arbejde med grøn energi? - Det er faktisk helt nyt for mig. Jeg har arbejdet inden for den finansielle sektor i starten af min karriere. Så har jeg været underviser på erhvervsskolen, og jeg har arbejdet som projektleder og som daglig leder inden for beskæftigelse og uddannelse de seneste 20-25 år. Så det, jeg kan, er at skabe netværk og se muligheder og behov hos virksomhederne.

Men selve energiområdet er nyt for mig, forklarer Janie Dylsing.

Hun bruger derfor rigtig meget tid og energi på at få en bred forståelse af området.

- Vi vil alle gerne gøre noget for klimaet, men det at være en del af et stort projekt, hvor vi faktisk kan gøre en forskel, er noget, jeg synes er fantastisk, og det er noget, vi gør i samarbejde. Hvor vi kan finde løsningerne sammen.

Janie Dylsing har tidligere arbejdet med coaching og mentorforløb, hvor hun hjalp mindre virksomheder med blandt andet karriereudvikling og med, hvordan man kan få det arbejdsliv, som man gerne vil have. Og mange af de virkemidler mener hun, at hun kan bruge i jobbet som konsulent på Bornholm.

- Jeg mener, jeg har en god menneskeforståelse og en god forståelse i at se nogle potentialer, og det er både med mennesker og i forhold til udviklingen af en forretning. Så i dag bruger jeg rigtig meget det, jeg har arbejdet med i mange år. Og så er min indstilling, at der altid er muligheder, hvis man griber dem.

- For mig er det vigtigt at have fokus på mennesket, når man har en forretning.

At sikre at man er i kontakt med sig selv i forhold til, hvad man gerne vil med sin forretning. At man kan se sig selv i sin egen forretning. At man kan bruge sin intuition og sin fornemmelse af noget, der virker rigtig for netop en selv. Man skal tage ejerskab i sin egen forretning, slutter Janie Dylsing.

Det kræver en åbenhed og nysgerrighed i forhold til at lære af andre virksomheders erfaringer.

Janie Dylsing projektkonsulent.

    Janie Dylsing mener, at der vil være gode muligheder for, at bornholmske virksomheder kan få del i opgaverne, når den nye energiø skal realiseres."
2022-08-04 00:00:00,Vi skal i dialog med de unge om ' alle de muligheder' Energiøen giver os,Bornholms Tidende,"Tidende har overladt lederspalten til kommunalbestyrelsens medlemmer henover sommeren. Dagens leder er skrevet af Heidi Burgedahl fra Venstre.

Det er svært at forestille sig et vigtigere tidspunkt at skulle træffe beslutninger. Beslutninger der ikke kan laves om, og som vil få stor betydning for de fremtidige generationer på Bornholm. Kan vi bevare Bornholm samtidig med at vi bliver transformeret til Energiø? De unge skal leve videre med vores beslutninger.

Positive røster nævner, at Energiøen overordnet vil være med til at underbygge vores grønne udvikling og vores image som en grøn ø. At det har stort fokus fra hele verden, når den lille ø ude i Østersøen kan være med så langt fremme. Men vil Energiøen være til gavn for Bornholm i den form, der lægges op til fra Energistyrelsen? Med et cirka 40 hektar landanlæg, svarende til 56 fodboldbaner. 56 fodboldbaner er før vi begynder at regne på, hvad et power to x-anlæg vil fylde, for som Energistyrelsen fortæller, vil det skulle placeres i tilknytning til transformeranlægget.

Og hvis man beslutter at udvide Energiøen, skal vi så ' afgive' mere land? På energiø-mødet i Aakirkebyhallerne spurgte vi projektlederen fra Energistyrelsen, om man kan bygge en kunstig ø udenfor Bornholm. Svaret er: Jamen, vi har jo Bornholm i forvejen, så hvorfor bygge en kunstig ø? ' Jamen vi har jo Bornholm i forvejen'. Svaret kan undre. Energistyrelsen har ikke Bornholm i forvejen. Det har vi, der bor her, og det er vores ansvar at give den videre til næste generation i god stand. Grunden til, at man ikke kan bygge en kunstig energiø i Østersøen, er, at det vil tage for lang tid. Og koste for mange penge. For nu skal det gå stærkt, mener man på Christiansborg. Nu hvor vi vil fremskynde vejen mod Danmarks uafhængighed af russisk gas. Men måske går det lige lovligt stærkt, og jeg får lyst til, at vi får de unge i dialog om fremtiden. Vil de ofre det Bornholm, der er nu, og i så fald hvad skal Bornholm kræve til gengæld for, at vi kaster os ud i energieventyret? Der er mange ting at overveje omkring Energiøen såsom landanlæg, stabil elforsyning, grøn energi til gavn for Danmark, CO2-neutralitet, arbejdspladser og udviklingsmuligheder for øen, udsigt til havvindmøller i gigantstørrelse på sydsiden af Bornholm. Forskning fra Nationalt Center for Klimaforskning ved DMI peger på, at vindmølleparker påvirker vindens hastighed, nedbøren og temperaturen. Selv om havvindmølleparker er langt ude på havet, kan de få betydning for vejret inde på land.

Energistyrelsen har lettet på låget til en æske, der indeholder en zoneopdeling, der skal blive en fordel for Bornholms økonomi. Strømmen fra havvindmøllerne produceres tæt på os, og derfor skulle vi få den billigere. Den fordel af Energiøen kan vi give videre til de unge. Lad os få det skrevet ned i en aftale, der rækker langt ud i fremtiden. Så vil vi rykke nærmere på, at ambitionen om et bæredygtigt samfund med 42.000 indbyggere bliver en realitet.

Lad os få det belyst og vendt med ungdommen. Vores fremtid..."
2022-08-10 00:00:00,Nu er der sat et prisskilt på en central del af energiøen,Bornholms Tidende,"16,9 milliarder kroner forventer Energinet, det vil koste at anlægge el-infrastrukturen til Energiø Bornholm. Der er dog flere store usikkerheder i beregningerne, som omfatter byggeriet af landanlægget på Sydbornholm og en tilsvarende omformer-og højspændingsstation på Sjælland samt kabelforbindelsen derimellem.

I de statslige kulisser arbejdes der på forberedelsen af Energiø Bornholm. I sommerens løb er der i et notat til Folketingets klima-, energi-og forsyningsudvalg kommet flere nye oplysninger frem. Den statsligt ejede systemoperatør Energinet, der ejer og driver de mest afgørende dele af det danske elnet, sendte i foråret en ansøgning til ministeriet med titlen "" Energiø Bornholms elinfrastruktur"", og et resumé af ansøgningen er blevet delt med folketingsudvalget, som skal have forelagt projekter, når det samlede budget overstiger en milliard kroner. Det gør infrastrukturen til den bornholmske energiø i den grad: "" Anlægsomkostningen for den del af Energiø Bornholms elinfrastruktur, som Energinet kommer til at bygge, er 16,9 milliarder kr. De årlige driftsomkostninger er estimeret til 121 millioner kr."", står der i materialet fra Klima-, Energi-og Forsyningsministeriet.

Selve havvindmølleparkerne og kabelforbindelser til udlandet er ikke medregnet i prisoverslaget. Til sammenligning kostede det i sin tid 21,4 milliarder kroner (i 1988-priser) at anlægge Storebæltsbroen.


USIKRE FORUDSÆTNINGER

De statslige myndigheder mener, at der er store risici ved projektets økonomi. Energinet angiver usikkerhedsomkostningerne til at være 20-25 procent højere end normalt ved Energinets større anlægsprojekter.

"" Business casen for Energiø Bornholms elinfrastruktur er baseret på flere antagelser end normalt, for eksempel i forhold til antal GW havvind, endelige aftaler med Tyskland om en udlandsforbindelse samt en meget ambitiøs tidsplan. Dette øger det samlede risikotryk for projektets tidsplan, budget og tekniske løsninger"", står der i notatet.

Det er endnu ikke politisk afgjort, om energiøen skal have en kapacitet på mere end de 2 gigawatt (GW), der allerede er besluttet af Folketinget. Blandt andet som følge af den stigende fokus på grøn energi ligger det i kortene, at der vil blive tilføjet mindst 1 GW.

I notatet fremhæves det også, at "" de samfundsøkonomiske gevinster ved etablering af 3 GW havvind vil være større end ved etablering af 2 GW"", da både forbindelsen til Sjælland og Tyskland "" vil opnå en bedre grad af udnyttelse, hvis der anlægges 3 GW havvind frem for 2 GW"".

Forundersøgelserne er designet på en måde, så vindmøllerne på havet kan få en kapacitet på op til 3,8 gigawatt. I ansøgningen fra Energinet fremgår det, at el-forbindelserne tilsammen ventes at nå op på 3,2 gigawatt. Den største portion af strømmen, 2 GW, skal transporteres til Tyskland, mens 1,2 GW skal tilgå det sjællandske elnet. I Energinets beregninger af omkostningerne medregnes ikke kablet til Tyskland og stationsanlægget på tysk jord, da den tyske pendant til Energinet, 50Hertz, vil få det økonomiske ansvar for denne del af projektet.


SEKS-NI KABLER I LAND

Der skal graves i bornholmsk jord, når kablerne skal lægges, og i notatet kan man læse, at energinet forventer, at der skal føres seks-ni transmissionskabler i land fra havvindmølleparkerne, og at de skal tilsluttes omformerstationen på Sydbornholm, hvor strømmen konverteres til jævnstrøm.

"" Energinet har designet stationen på Bornholm, så den på sigt kan udvides, og der kan tilsluttes i alt tre udlandsforbindelser ud over forbindelsen til Sjælland,"" står der i notatet.

Polen og Sverige er de oplagte muligheder, men samarbejdet med disse lande har et andet tidsperspektiv end med Tyskland.


DET LILLE OG STORE NET

I notatet nævnes også ønsket om at koble det - i en energiø-skala - lille bornholmske elnet sammen med energiøen. Ekstraomkostningerne til en sammenkobling indgår ikke i ansøgningen.

"" Der arbejdes på en teknisk løsning, der kan forbinde det bornholmske elnet til stationen for Energiø Bornholm. Denne forbindelse er ikke omfattet af Energinets ansøgning, men den nye station på Bornholm forventes at blive bygget således, at den er forberedt til at blive koblet til Bornholms lokale net med en 60 kV-forbindelse."" 60 kilovolt er den maksimale spænding i det bornholmske elnet, mens højspændingsnettet ellers ligger på 400 kilovolt, som også bliver spændingsniveauet i kabelforbindelsen til Sjælland. I udkanten af Storkøbenhavn, nærmere bestemt ved området Solhøj i nær Ishøj og Taastrup, skal elektriciteten fra møllerne i Østersøen kobles til det eksisterende højspændingsnet. En ny 209 kilometer lang kabelforbindelse er ligesom stationsanlægget på Sjælland medregnet i Energinets anlægsoverslag på 16,9 milliarder kroner.


HVOR ENDER REGNINGEN?

Danske el-forbrugere betaler til Energinet gennem en tarif på regningerne, men tanken er ikke, at de enorme energiø-infrastrukturprojekter skal finansieres af forbrugerne.

Derimod skal virksomhederne/ investorerne bag selve havvindmølleparkerne bidrage, fremgår det af notatet.

"" Det er en forudsætning for Energinets endelige investeringsbeslutning, at der træffes beslutning om, hvordan omkostningerne til projektet skal fordeles. Omkostningerne forventes så vidt muligt at skulle fordeles til havvindopstiller (såkaldt ' overvæltning' på havvind) frem for til Energinets tarif"", skriver Klima-, Energi-og Forsyningsministeriet, hvor man ikke overraskende ser positivt på hele Energiø Bornholm-projektet.

"" Samlet set er det på baggrund af Energinets ansøgning og business casen vurderet, at der er behov for projektet,"" konkluderer ministeriet afslutningsvist: "" Der er i vurderingen taget hensyn til projektets samfundsøkonomiske konsekvenser.

Klima-, energi-og forsyningsministeren forholder sig på den baggrund positivt over for behovet for projektet og vil færdigbehandle ansøgningen, når projektet har været forelagt Klima-, Energi-og Forsyningsudvalget"".

22. juni blev sagen ifølge notatet forelagt for Klima-, Energi-og Forsyningsudvalget.


FAKTA OM EL-INFRASTRUKTUREN TIL ENERGIØ BORNHOLM

Det ansøgte projekt for Energinets elinfrastruktur i forbindelse med Energiø Bornholm består af: ? Etableringen af to nye 400 kV-stationer med tilhørende omformeranlæg ved henholdsvis Solhøj på Sjælland og på Bornholm ? Etablering af 209 km elforbindelse mellem stationen på Solhøj på Sjælland og stationen på Bornholm med en overføringskapacitet på 2 x 600 MW Projektet består af en el-forbindelse mellem Bornholm og Sjælland og to nye stationer på henholdsvis Bornholm og Sjælland. Anlægsprojektet skal efter planen gennemføres i perioden 2024-2029, så den nye havvind kan sættes i drift senest i 2030.

Kilde: Klima-, Energi-og Forsyningsministeriet/ Energinet .

    Sådan kan Energiø Bornholms omformeranlæg komme til at se ud. Computer-visualisering: Energinet"
2022-08-11 00:00:00,To placeringer er i spil til havvindmøller fem-seks kilometer fra kysten,Bornholms Tidende,"Bornholms Havvind er tæt på at afskrive den foretrukne placering ud for Rønne, hvor møllerne kunne stå foran energiøens vindpark. I stedet regner initiativgruppen med, at det skal undersøges, om det lokalt ejede havvindmølleprojekt kan placeres ud for Nordskoven eller Nexø/ Balka.

Da initiativgruppen bag Bornholms Havvind i april holdt et borgermøde, stemte deltagerne om, hvor de foretrak, at de kystnære havvindmøller skal placeres.

Fire valgmuligheder blev lagt frem, og favoritten var placeringen længst fra kysten - cirka 13 kilometer fra Rønne i nærheden af det område, hvor en af havvindmølleparkerne til Energiø Bornholm ventes at skulle opstilles i slutningen af årtiet.

Rønne-placeringen bliver dog vanskelig med den tidshorisont, som initiativtagerne foretrækker. Det skyldes, at den statslige arealreservation ikke ser ud til at blive ophævet, før man ved mere præcist, hvor kablerne til Energiø Bornholm vil blive lagt, og den afklaring forventes først at foreligge om nogle år, skriver Bornholms Havvind i et nyhedsbrev.

"" Selvom vi naturligvis fortsat vil presse på for, at arealreservationen på arealet på ' indersiden' af Energiø Bornholms møller ophæves, så er det vores vurdering, at den (mest) realistiske vej frem for Bornholms Havvind er at afklare, hvilken af de to øvrige placeringer - Nordskoven og Nexø - vi skal gå videre med, idet en yderligere venteperiode på 2-3 år giver meget lidt mening i forhold til at sikre en grøn og bæredygtig energiforsyning for Bornholm til gavn for både klima og den lokale økonomi"".


ANDRE FUNDAMENTER I ØST

Siden borgermødet er flere tvivlsspørgsmål vedrørende områderne ud for Nordskoven og Nexø blevet afklaret. Havbunden ud for Nexø/ Balka er af en sådan beskaffenhed, at møllerne ville skulle stilles op på gravitationsfundamenter, altså nogle store betonklodser, frem for monopæle, som kan bruges de andre steder.

Eksperterne, som Bornholms Havvind har allieret sig med, har tidligere været i tvivl om, hvorvidt et projekt på 100 megawatt (svarende til omkring syv møller) vil være muligt med gravitationsfundamenter.

Det tyder på at kunne lade sig gøre, og derfor er Nexø-placeringen, der var næstmest populær i afstemningsrunderne, fortsat i spil.

"" Den gode nyhed er imidlertid, at fordi der nu er langt større interesse for at opstille havvind rundt omkring i vores nærområde, så er der nu flere projekter, som projekteres med gravitationsfundamenter.

Derfor er det nu mere sandsynligt, at vi ville kunne lægge en ordre ind på sådanne fundamenter, skulle vi ønske det, end det var i april"", skriver Bornholms Havvind i nyhedsbrevet.

NÆSTE SKRIDT ER FORUNDERSØGELSE Arealet ud for Nordskoven - foretrukket af tredjeflest på borgermødet - begrænses for øjeblikket af en arealreservation, som Bornholms Havvind forventer vil blive ophævet i efteråret i forbindelse med en politisk møderække om klima-og energiplanen "" Danmark kan mere II"".

Om det lokale havvindprojekt ender med satse på Nexø eller Nordskoven, vil blive afklaret inden længe. En EU-bevilling har gjort det muligt at hyre et hold af eksperter til projektet, og de er tiltænkt en afgørende rolle, når beslutningen skal træffes.

"" Vi har heldigvis cirka halvdelen af pengene tilbage, og det betyder, at vi nu kan bede vores hold af eksperter om at gå videre med at forberede en ansøgning om forundersøgelsestilladelse, som vi kan indsende til Energistyrelsen, og i den sammenhæng bistå os i afklaringen af, hvorvidt vi skal indsende ansøgningen med henblik på området ud for Nexø eller ud for Nordskoven"", står der i nyhedsbrevet.

Forperson Helle Munk Ravnborg har tidligere fortalt, at Bornholms Havvind kun har økonomiske midler til at igangsætte én forundersøgelse.

Det fjerde område, som blev præsenteret i april og modtog mindst støtte ved afstemningen, ligger ud for Slotslyngen. Denne placering omtales ikke nærmere i nyhedsbrevet.

FORSKNINGSPROJEKT OG FOLKEMØDE I orienteringen meddeler initiativgruppen også, at ambitionen om "" en 100 procent lokalt-og folkeejet"" havvindmøllepark tiltrækker opmærksomhed fra flere kanter.

"" Endelig kan vi fortælle, at der fortsat er stor interesse for vores forehavende. Vi er således blevet kontaktet af arrangørerne bag Klimafolkemødet, som løber af stablen i begyndelsen af september 2022, om at præsentere vores initiativ der. Vi er også blevet kontaktet af en gruppe nordiske forskere på Nordregio, som gerne vil have Bornholms Havvind som case i et forskningsprojekt om betydning af lokalt ejerskab i energiomstilling. Begge dele har vi naturligvis sagt ja til"".

Folkene bag Bornholms Havvind begyndte deres arbejde for tre år siden. De første år sigtede de efter at rejse møllerne på Rønnebakke syd for Arnager, men dette område måtte opgives på grund af nyt stort naturbeskyttelsesområde, der også kommer til at kile sig ind mellem energiøens havvindmølleparker.

Det var hensynet til fuglelivet, som tvang Bornholms Havvind til at ændre planer.

Målsætningen er, at vindmølleparken kan sættes i drift i 2025 eller 2026.


AFSTEMNING OM FIRE PLACERINGER

Ved borgermødet i april stemte de 75 tilstedeværende om, hvilke(t) af de fire potentielle steder de foretrak.

Placeringen ud for Rønne fik størst opbakning med 45 tilkendegivelser, fulgt af Nexø/ Balka med 33 tilkendegivelser, Nordskoven med 24 tilkendegivelser og Slotslyngen med 15 tilkendegivelser. Hver af de fremmødte kunne pege på op til to placeringer.

Rønne-området befinder sig 13 kilometer fra land, mens afstanden fra kysten til den nærmeste mølle er 5-6 kilometer på de tre andre placeringer.

I det seneste oplæg antager initiativgruppen, at der skal opstilles syv vindmøller á 15 MW, der har en totalhøjde på knap 270 meter.

Kilde: Bornholms Havvind.

    Disse fire placeringer blev introduceret under et borgermøde i april. Det mest populære område sydvest for Rønne vil næppe blive tilgængeligt de kommende to-tre år, vurderer Bornholms Havvind, der derfor koncentrerer sig om forslagene vest for Nordskoven og sydøst for Nexø. Illustration: Bornholms Havvind"
2022-08-13 00:00:00,Udsigt dræbes af langsomt bureaukrati,Bornholms Tidende,"Det er et stort tab for Bornholm, hvis den lille folkeejede havvindmøllepark ender foran Balka eller Nordskoven, når horisonten på Sydbornholm allerede bliver ødelagt af møller.

Bornholms Havvind kæmper fortsat for at etablere en folkeejet vindmøllepark til omkring en 1,3 milliarder kroner - svarende til over 60.000 kroner pr. bornholmske husstand.

Initiativgruppen bag projektet arbejdede med fire forskellige placeringer. Den nye havvindmøllepark skal enten ligge foran Hammerhus og Slotslyngen, foran Nordskoven ud for Rønne og Hasle, foran Balka Strand eller mellem Rønne og den kommende gigantiske Energiø Bornholm-vindmøllepark, som staten etablerer forventeligt i 2030.

Blandt de 75 fremmødte borgere til initiativsgruppens folkemøde var der klart flertal for at arbejde videre med placeringen foran den kommende energiø-vindmøllepark. Den skal først stå klar cirka fire år efter Bornholms Havvind. Her bliver udsigten alligevel brudt af de nye energiindsamlere, så der er alt at vinde ved den placering.

Desværre melder initiativgruppen nu, at den bedste placering bag energiøens møller tilsyneladende ikke er brugbar på grund af papirarbejde. Området er foreløbigt reserveret af staten, og den reservation bliver formentlig først ophævet om nogle år, når man har detailplanlagt, hvordan kablerne fra den store Energiø Bornholm skal trækkes. Kablerne er hundedyre, og det er naturligvis vigtigt, at de trækkes rette sted. Men at bruge flere år på den beslutning og dermed presse den folkeejede havvindmøllepark til at ødelægge Balka Strand, Nordskoven eller Slotslyngen er spild at skøn bornholmsk natur.

Havvindmøller er et af vores samtids bedst bud på både energi-og klimakrisen. Der er det super godt, at vi arbejder med teknologien og investerer i fremtiden. Møllerne er med deres grønne aftryk også langt smukkere end skorstene og brændstoftanke. Men skønhedsåbenbaringer er de ikke. Derfor er det hul i hovedet at sprede dem ud rundt om på Bornholm og lade dem ødelægge vores dejlige natur.

Med de tre naturskønne alternativer, ligner det også, at initiativgruppen netop håber på, at presset på de statslige energimyndigheder kan vokse, så de kan få trukket stregen på kortet hurtigere og dermed redde vores smukke natur. Det må vi håbe lykkes.

Havvindmølleparken ligger bedst sammen med Energiø Bornholms øvrige møllepark."
2022-08-16 00:00:00,Tysk ambassadør besøger Bornholm,Bornholms Tidende,"Onsdag og torsdag denne uge kommer den tyske ambassadør Pascal Hector en tur til Bornholm på officielt tiltrædelsesbesøg.

Her skal han blandt andet se på planerne for Energiø Bornholm, som borgmester Jacob Trøst vil vise frem, og han vil også møde repræsentanter for Bornholms turisme og erhvervsliv. Blandt meget andet står et besøg på Bornholms Museum og Rønne Havn på programmet, fremgår det i en pressemeddelelse fra den tyske ambassade.

- Folkemødet i Allinge var allerede en stor oplevelse og gav mig et første-indtryk af enestående Bornholm.

Nu glæder jeg mig utrolig meget til at lære solskinsøen endnu bedre at kende, udtaler ambassadør Pascal Hector.

Han mener, at Bornholm kan meget mere end være en turistø, og derfor ønsker han at få større indblik i hele regionen.

- Med sin fantastiske natur, unikke beliggenhed og rige kulturliv er Bornholm meget mere end en magnet for turister. Bornholm og dets erhvervsliv indtager en vigtig rolle i fremtidens succesfulde grønne omstilling, ikke blot for Danmark, men også for Tyskland og hele Østersøregionen. Alt dette ser jeg frem til at få et indblik i, fortæller han.

Under sit ophold ledsages ambassadøren af Tysklands honorære konsul på Bornholm, Peter Vesløv. al."
2022-08-18 00:00:00,"Medarbejdere slår alarm: "" Vi har aldrig før sendt så intenst et nødsignal""",Bornholms Tidende,"Bornholms opgangstider fører ikke til opgang blandt kommunens natur-, miljø-og planfolk. Sagerne hober sig tværtimod op, lovens krav bliver sværere og svære at opfylde, arbejdsmiljøet bliver dårligere og fejlene flere. "" Tag godt imod vores nødråb"", skriver ledelse og tillidsfolk til kommunalbestyrelsen, der snart skal lægge et krisebudget.

Det er ikke kun kommunens medarbejdere i Byg, der er på kanten af at segne under kæmpe arbejdspres og manglende ressourcer. Det samme er også en lang række af deres kolleger andre steder i regionskommunens Center for Natur, Miljø og Fritid.

"" Vi har aldrig før sendt så intenst et nødsignal til vores politiske ledelse. Men vi er i en situation, hvor det er nødvendigt, at I kender situationens alvor og kan træffe de politiske beslutninger I måtte ønske ud fra dette"", skriver de chefer og tillidsfolk, der tilsammen udgør samarbejdsudvalget (CenterMED) i Center for Natur, Miljø og Fritid i et høringssvar til kommunalbestyrelsen.

Nødråbet kommer godt to uger før de bornholmske politikere skal finde omkring 120 millioner på hvad der bliver det mest kritiske kommunebudget i otte år.

"" Bornholm har længe været i en opgangstid, og der har været mange store udviklingsprojekter på øen. Centeret er dimensioneret til nedgangstider"", hedder det også i høringssvaret.


10 ÅRSVÆRK MANGLER

Kommunens grene for teknik, miljø, plan og natur mangler ifølge høringssvaret netop nu "" cirka 10 årsværk"" for at kunne levere på de opgaver, der enten allerede findes eller venter lige rundt om hjørnet. Alene Bornholms kommende status som energi-ø vil føre en lang række nye opgaver med sig.

Konsekvenserne slår igennem på mange måder.

"" Vi kan ikke længere følge med i den daglige drift på myndighedsområderne, og det massive arbejdspres påvirker arbejdsmiljøet.

Vi laver flere fejl, og trods de bedste intentioner fra ledere og medarbejdere om struktureret opfølgning og koordinering er tempoet så hæsblæsende, at det kun vanskeligt lykkes for os"", skriver samarbejdsudvalget til kommunalbestyrelsen.

"" Den mentale trivsel er påvirket. Kritikken af vores arbejde tager til i det bornholmske samfund - især på grund af sagsbehandlingstiden, som på flere områder kan komme op på flere år - og tilliden til myndigheden og dermed kommunen og dens politiske ledelse påvirkes negativt"", hedder det også.


SAGSPRES GIVER LANG VENTETID

Nogle steder betyder arbejdspresset, at lovkrav ikke bliver overholdt, får kommunalbestyrelsen også at vide. Det gælder for eksempel arbejdet med miljøvurderinger.

"" Konsekvensen ved manglende ressourcer på området er forsinkelse af lokalplansarbejdet og manglende overholdelse af lovgivningsfastsatte sagsbehandlingstider for miljøvurdering af projekter"", lyder det i høringssvaret fra Center for Natur, Miljø og Fritid.

"" Det er med de nuværende ressourcer på området ikke muligt at overholde de lovgivningsfastsatte frister for sagsbehandling og matche serviceniveauet fra planafdelingen, så miljøvurderinger ikke bliver en flaskehals for behandling af plansager."" 19 sager er for tiden ved at blive miljøvurderet.

De enkelte sager tager mellem tre måneder og et år at behandle. Desuden er 40 sager mere blevet varslet.

"" Det vurderes, at det vil tage 4-5 år at behandle alle disse sager med de nuværende ressourcer. Det vurderes, at området bør tilføres to årsværk"", konkluderer høringssvaret.

2.325 sager om spildevand er også ved at blive behandlet. Her vurderer Center for Natur, Miljø og Fritid, at de i alt vil tage "" 2-3 år"" at behandle. Miljøtilsynet har cirka 200 verserende sager og ønsker sig et halvt årsværk ekstra "" for at kunne sikre et stabilt serviceniveau ved især klagesager"".

En større mængde regn og mere ekstrem regn end før presser de medarbejdere, der arbejder med Bornholms vandløb. De har 190 sager inde, sagsbehandlingstiden er op til et år og ser behov for "" yderligere et årsværk"".


INGEN KOORDINERET KLIMAINDSATS

Helt optimistisk lyder kommunens Center for Natur, Miljø og Fritid, når det handler om den kommende energi-ø. Ifølge høringssvaret "" åbner (energi-øen) for en lang række fantastiske muligheder for øens fremtidige energi-og varmeforsyning"".

Men, men: "" For at kunne udnytte dette potentiale er der behov for, at området prioriteres. (...) Der er kun meget få ressourcer afsat til planlægning og sagsbehandling på varmeforsyningsområdet, hvilket bliver helt utilstrækkeligt i det kommende komplekse og omfattende arbejde på området."" Vejmyndigheden har et andet problem.

"" Der har i de sidste par år været udskiftning af hele personalegruppen. Det betyder, at området nu er besat af nye medarbejdere, der stadig er under oplæring"", oplyser høringssvaret.

"" Der er ikke hverken kompetencer eller ressourcer i gruppen til byggemodningsprojekter som for eksempel Rønne Syd, hvorfor der købes ekstern bistand til denne type opgaver"", hedder det også.

Og endelig: Mere og mere handler om klimaet.

Bare ikke i kommunens Center for Natur, Miljø og Fritid.

"" Der er ikke sat ressourcer af til en generel og kontinuerlig koordinering af klimaindsatsen.""."
2022-08-24 00:00:00,Statsministeren vært for EU-topmøde på Bornholm,Bornholms Tidende,"Mette Frederiksen og flere andre europæiske ledere kommer til Bornholm i næste uge, hvor vindpotentialet og et energisamarbejde i Østersøen er på tapetet.

Statsminister Mette Frederiksen (S) inviterer syv af sine EU-kolleger samt EU-Kommissionens formand til Bornholm.

På programmet er blandt andet vindpotentialet i Østersøen og etableringen af et energisamarbejde.

Det skriver Altinget tirsdag.

Det vides endnu ikke endeligt, hvem der deltager på mødet, men politiske spidser fra Finland, Sverige, Tyskland, Polen og Baltikum er inviteret.

Derudover er det bekræftet, at EU-kommisionens formand Ursula von der Leyen og kommisionens energikommisær Kadri Simson deltager.

Mødet på Bornholm, der bliver kaldt Baltic Energy Security Summit, er det andet i den store europæiske vindsatsning, efter at der i foråret på Nordsøtopmødet i Esbjerg blev givet hånd på en voldsom udvidelse af vindkraften i Nordsøen.

EU-Kommissionen har vurderet, at der også i Østersøen er et stort potentiale, som kan forsyne over 100 millioner husstande med grøn strøm, hvilket er årsagen til, at lederne nu mødes her på øen.

Kristian Jensen, der er direktør for Green Power Denmark og tidligere udenrigsminister, mener, at mødet på Bornholm kommer på et godt tidspunkt.

- Midt i konflikten med Rusland er der en risiko for, at nogle vil prioritere den kortsigtede omstilling tilbage til mere kul og diesel. Det her topmøde kan være med til at cementere, at vedvarende energi og samarbejde i regionen skal prioriteres, siger Kristian Jensen ifølge Altinget.

Forhåbningen er, at man på Bornholm kan lægge grunden til et større regionalt samarbejde med afsæt i Bornholms Energiø.

Det europæiske topmøde er sat til at foregå tirsdag den 30. august."
2022-08-24 00:00:00,Museets direktør glæder sig over relevante spørgsmål til ministre,Bornholms Tidende,"Direktør Jacob Bjerring-Hansen på Bornholms Museum sætter pris på, at folketingsmedlem Peter Juel-Jensen stiller spørgsmål til ministre om det arkæologiske arbejde i forbindelse med energiøen.

Både kulturminister Ane Halsboe-Jørgensen og uddannelses-og forskningsminister Jesper Petersen skal forholde sig til den arkæologiske opgave, der venter Bornholms Museum i forbindelse med Energiø Bornholm. Folketingsmedlem Peter Juel-Jensen (V) har stillet dem spørgsmål, der indikerer, at det lokale museum ikke har de nødvendige ressourcer. Og det passer, siger museumsdirektør Jacob Bjerring-Hansen.

- Det er meget relevant, at der bliver stillet spørgsmål til det, for det er en enorm opgave og noget, som kræver tid og planlægning, for at vi kan løse det på tilfredsstillende vis, siger han.

Peter Juel-Jensen ønsker at få oplyst, hvor mange nye ressourcer Bornholms Museum kan forvente at få tilført i forbindelse med opgaven, og om der er mulighed for at inddrage arkæologistuderende i arbejdet. Ifølge Jacob Bjerring-Hansen er problemstillingen endnu større, og det hele begynder med det grundtilskud, Bornholms Museum modtager fra staten.

- Som jeg ser det, er det helt store problem, at vi på grundtilskuddet fra staten har så enormt dårlige vilkår for at drive arkæologien på øen i forhold til, hvor god og fin arkæologi vi har. Det vil sige, at vi til den tid vil komme fra en meget utilfredsstillende og underfinansieret situation, hvor vi ikke har nok mennesker i arkæologisk afdeling til pludselig at have enormt mange, og det kan være meget vanskeligt. Det gør også, at det er et meget relevant spørgsmål, siger museumsdirektøren.


DET ER SVÆRT MED STUDERENDE

Formelt entrerer bygherren bag energiøens landanlæg på Sydbornholm med Bornholms Museum til at lave en stor forundersøgelse og så en stor hovedundersøgelse. På så store anlægsopgaver er der ifølge Jacob Bjerring-Hansen nogle særregler, som gør, at museet lidt bedre kan håndtere det. Men grundlaget skal være i orden.

- Vi skal gå fra nul til 100 på ingen tid og gøre det i flere faser. Det er ikke sådan, at når man først er i gang, så kan man bare blive ved. Først er der en forundersøgelse, så er der en pause, så er der en hovedundersøgelse og så videre. Der er pauser i det der arbejde, så folk skal herover, de skal arbejde intensivt, sendes hjem igen og måske herover igen. Det er en enormt krævende opgave ressourcemæssigt, og det er noget, der skal gennemtænkes nøje, og hvor det har ekstremt stor betydning, om vi som museum har en del af ressourcerne internt i huset eller ej, for så kan man bedre forberede sig i god tid inden, og dermed vil presset på dem, der kommer udefra, være mindre, siger Jacob Bjerring-Hansen.

I forhold til inddragelse af arkæologistuderende, så tror han ikke, at det er en oplagt løsning, da den type opgaver typisk ikke ligger særlig godt i forhold til deres studier.

Han mener, det vil være mere relevant at begynde at kigge efter arbejdskraft udenfor landets grænser, hvis der ikke er nok danske arkæologer.

- Vi har haft gode samarbejdspartnere i Polen og så videre de seneste år, så vi kan se, om vi kunne få noget hjælp fra de universiteter, som har været på øen og grave det sidste par år, og se, om de kunne have nogle færdiguddannede eller hjælpe på anden vis.

Men det er absolut relevant at kigge efter, hvilke ekstra ressourcer der er, siger han.


BEHOV FOR EN TIDSPLAN

En anden grundforudsætning er en tidsplan, og museet vil snart gerne se en skitse med sig selv i, og en endelig udpegning af området er også nødvendig.

- Lige nu er der et bruttoområde på cirka 130 hektar, så vidt jeg husker, men vi skal ned på omkring 90 hektar, som er det, vi skal udgrave. Det har selvfølgelig stor betydning, at området skal udpeges, og der skal lægges en tidsplan, og så kan vi begynde at kigge på forundersøgelserne, og når de er lavet, kan vi lægge en rigtig plan for det helt store arbejde, nemlig hovedundersøgelsen af det, vi finder, siger Jacob Bjerring-Hansen.

I hans øjne er spørgsmålene fra Peter Juel-Jensen tæt knyttet til en forespørgsel, som museet og regionskommunen sendte til Kulturministeriet i sommer med en anmodning om et fair tilskud til Bornholms Museum.

- Det var netop med den problematik, at den grundlægende drift af arkæologien på Bornholms Museum er kritisk ressourcemæssigt, og det er inden, energiøen overhovedet er kommet på tale, siger Jacob Bjerring-Hansen.


SPØRGSMÅLENE

Folketingsmedlem Peter Juel-Jensen (V) har stillet følgende spørgsmål: Til kulturminister Ane Halsboe-Jørgensen (S) Vil ministeren oplyse, hvor mange nye ressourcer Bornholms Museum kan forvente at få tilført i forbindelse med deres betydelige indsats i etableringen af Energiø Bornholm, der vil komme hele landet til gode? Til uddannelses-og forsknings minister Jesper Petersen (S) Vil det efter ministerens opfattelse give mening at inddrage arkæologistuderende i arbejdet med at etablere Energiø Bornholm, således at man eksempelvis tilbød studerende at følge arbejdet/ deltage i arbejdet eller/ og placerede dele af uddannelsen på Bornholm, mens undersøgelserne pågår, og mener ministeren, at det vil give mening at udbrede denne type uddannelse til vores nabolande, da de også i høj grad står over for store investeringer i vedvarende energi, der i bund og grund kræver den samme arkæologiske opmærksomhed? Til uddannelses-og forsknings minister Jesper Petersen (S) Er ministeren i dialog med sin kollega, kulturministeren, om muligheden for at inddrage arkæologistuderende i arbejdet med at etablere Energiø Bornholm, således at man eksempelvis tilbød studerende at følge arbejdet/ deltage i arbejdet eller/ og placerede dele af uddannelsen på Bornholm, mens undersøgelserne pågår?."
2022-08-25 00:00:00,"Nyt brev til naboer viser i detaljer, hvor Energinet vil trække kabler i land",Bornholms Tidende,"Naboer til undersøgelsesområde tvivler på, at det kan lade sig gøre for lokalbefolkningen at fremtvinge ændringer af planerne på Sydbornholm, efter det er kommet frem, hvilke kabelkorridorer der skal undersøges nærmere i efteråret. Borgerforeningen Energiø Bornholm håber fortsat på, at landanlægget kan gøres mindre eller flyttes ud på havet.

På tirsdag kommer statsledere, EU-spidser og energichefer langvejs fra for at deltage i et kort topmøde om energi-og sikkerhedspolitik i Østersø-området. Toppens tilstedeværelse en enkelt eftermiddag blegner i forhold til det langstrakte forberedelsesarbejde, der er i gang som optakt til konstruktionen af Energiø Bornholm.

Bygherren Energinet har sat biologer, geologer og andre eksperter i gang med at undersøge forholdene til vands syd og vest for kysten og til lands i det sydbornholmske område, som de statslige myndigheder finder mest egnet til at placere det store højspændinganlæg.

De berørte beboere i arealet omkring Sdr.

Landevej mellem Boderne og Sose modtog i sidste uge post fra Energinet. I brevet orienteres om, at de geotekniske og geofysiske undersøgelser bliver indledt i september.

På side 2 findes et kort, som viser området, hvor undergrunden skal undersøges nærmere. Størstedelen af det skraverede område ligger på nordsiden af Sdr. Landevej og strækker sig fra midten af Arnager Bugt, hvor vejen løber tættest på havet, til Boderne i øst. I midten ligger det bruttoareal, hvor landanlægget ventes at skulle opføres.


BIOLOGER I BAKKERNE

Dertil kommer fem korridorer ned til havet, hvor det skal undersøges, om kablerne fra havvindmølleparkerne kan føres i land. Et af stederne, hvor et bælte fra kysten og ind i landet skal undersøges nærmere, er på markerne over for Pæregård. Her blev Borgerforeningen Energiø Bornholm dannet i april ved en generalforsamling på gårdspladsen for en god snes naboer. Parret på Pæregård, Lise Dandanell og Fridrik Adamsson, var blandt initiativtagerne, og de er ikke overrasket over, at der snart skal graves i nærheden af deres hjem. Faktisk har de vænnet sig til synet af de folk, der laver forundersøgelserne.

- De har været på vandreture i bakkerne og her rundt omkring. I flere måneder har vi kunnet se flere skibe fra vores vinduer. Og nu har de varslet begyndelsen på de geofysiske undersøgelser, siger Fridrik Adamsson.

Borgerforeningen består primært af beboere fra området omkring Søndre Landevej, Limensgaden og Vasegårdsvej. I brevet får grundejerne at vide, at den næste omgang forundersøgelser vil tage 1-2 dage på hver ejendom. Enkelte steder har Energinet dog brug for at vende tilbage til boringerne flere gange.

"" På nogle ejendomme skal vi lave boringer for at kortlægge jordlagene i dybden. Boringerne vil være op til 35 meter dybe. Typisk udføres boringerne fra en rig, som er monteret på en lastbil. Nogle steder skal vi undersøge undergrunden med elektroder. De bankes ned i jorden med et spyd, som sender en svag strøm i jorden, så vi kan måle hvilke typer jordlag, der er på stedet,"" skriver Energinet i brevet.


HAVET SOM BEDSTE ALTERNATIV

Bruttoarealet, som det 70-90 hektar store landanlæg kan placeres indenfor, udgør 260 hektar. I forårets høringsrunder har flere borgere indsendt forslag om alternative placeringer til Energistyrelsen og Bornholms Regionskommune, der har ansvaret for at lave en ny lokalplan. Områder både mod øst og vest er blevet bragt i spil af borgere.

Borgerforeningen Energiø Bornholm har ikke anvist andre steder til landanlægget, hvis haller ventes at blive 25 meter høje.

- Det, vi har en fælles holdning til, er, at vi allerhelst vil have det ud at ligge på havet, siger Lise Dandanell, der efterspørger beregninger af, hvad en kunstig ø ville koste.


AFTALE MED BORGMESTER

På et bestyrelsesmøde i sidste uge drøftede medlemmerne, hvordan deres sag kan blive spredt ud til flere bornholmere. De mener, at bornholmere uanset adresse burde støtte deres kamp, da vindmølleparkerne og højspændingsanlægget, som de frygter kan vokse til et industrielt kompleks med power-to-X-anlæg, datacentre og andre relaterede industribygninger, vil blive så store, at de vil præge den sydlige halvdel af øen.

På borgerforeningens dagsorden er bekymringer for støj og elektromagnetisk påvirkning fra transformatorstationen samt konsekvenserne for grundvandet og nærmiljøet i området. Også mulighederne for at få erstatning ved tab af ejendomsværdi og ekspropriationsvilkårene fylder noget blandt medlemmerne, fortæller parret. Foreningen har en aftale med Jacob Trøst om, at han skal deltage på et af efterårets møder, ligesom der er planer om at invitere naboer til et jysk højspændingsanlæg til Bornholm for at få indsigt i deres kamp og gode råd.


SVÆR BESLUTNING AT ÆNDRE

Fridrik Adamsson tvivler på, om indsatsen har en realistisk chance for at bære frugt, hvis slutmålet er en ny placering af landlægget.

- I forhold til de store omkostninger til forundersøgelser er der vel over 90 procents sandsynlighed for, at beslutningen om placeringen af landanlægget allerede er truffet.

Det er bare et spørgsmål om detaljer, siger han og retter opmærksomheden mod den lokale planproces, som han ikke har stor tiltro til.

- ligesom det virker til at have været besluttet af regionskommunen, uden det nogensinde har været debatteret i kommunalbestyrelsen, siger Fridrik Adamsson, der som medlem af Enhedslisten i øvrigt var indkaldt til kommunalbestyrelsesmødet i sidste uge som suppleant.

De kommende geofysiske undersøgelser "" vil danne grundlag for designet af anlæggene og miljøvurderingen af projektet, som forventes at begynde til efteråret 2022,"" oplyser Energinet i brevet.

    Dette kort er sendt til de berørte beboere og grundejere på Sydbornholm. Det skraverede område markerer det geofysiske undersøgelsesområde, hvor der visse steder skal laves op til 35 meter dybe boringer. Det meste af området befinder sig på et godt syv kilometer langt stykke på nordsiden af Sdr. Landevej. Energinet lægger op til at føre kabler i land fem steder, blandt andet tæt på Læsåen og lige vest for Risebækken. Illustration: Brev til grundejere, Energine"
2022-08-29 00:00:00,Peter Juel: Større fragtkapacitet er et spørgsmål om et land i balance,Bornholms Tidende,"Venstre og Dansk Folkeparti ønskede at øge det samlede tilskud til den bornholmske færgedrift på grund af den pressede fragtkapacitet.

I starten af sommerferien fik regionskommunen og Jacob Trøst besked om, at Transportministeriet vendte tommelfingeren nedad til forslaget om at afsætte nye penge, så Povl Anker kunne indsættes som godsfærge to gange om ugen mellem uge 34 og 43.

I brevet stod, at ministeriet "" har undersøgt mulighederne for at fremskaffe ekstra finansiering til indsættelse af yderligere fragtkapacitet til Bornholm i sommeren/ efteråret 2022. Dette har vist sig ikke at være muligt."" Folketingsmedlem fra Venstre Peter Juel-Jensen er skuffet over, at det ikke er lykkedes.

Venstre er en del af færgeforliget, og i forligskredsen har partiet opfordret transportminister Trine Bramsen til at rejse ekstra finansiering til de bornholmske færger for at forbedre godskapaciteten.

- Det kan være lidt svært at finde penge for tiden, men vi kan ikke lade være med at investere i det, vi skal leve af i fremtiden, siger Peter Juel-Jensen til Tidende.

Han er skuffet over, at det ikke har kunnet lade sig gøre, for han mener, at tiden burde være inde til at forholde sig til, hvad udviklingen de seneste år har betydet for færgerne og kapaciteten. Han peger på, at den tiltrængte midtvejsevaluering er blevet forsinket, og derfor burde regeringen og de øvrige partier i forligskredsen have reageret på henvendelserne fra trafikkontaktrådet ved at bevilge ekstra penge til godstransport.

- Da vi lavede færgeforliget, indskrev vi, at der skulle laves en midtvejsevaluering, som nu er puttet ind i en bornholmeranalyse af transporten. Jeg synes ikke, det giver mening, at man ikke er villig til at tilføre nye penge, når der var en fælles forståelse af, at det kunne blive nødvendigt at pille ved det midtvejs.

Priserne på færgebilletter blev sænket betragteligt for fire år siden, og tilskuddet til at drive Bornholmslinjen ligger på omkring en million kroner om dagen. Hvordan kan man retfærdiggøre at øge det beløb? - Infrastruktur koster penge. Hvis vi vil have et land i nogenlunde balance, er vi nødt til at have styr på den infrastruktur, der gør, at man både kan bosætte sig og drive erhverv på vores øer. Ellers bliver det en ren underskudsforretning, siger Peter Juel-Jensen og uddyber sin pointe.

- Vi har været inde i nogle år, hvor det er min påstand, at Bornholm har bidraget positivt til samfundsøkonomien, og den udvikling skal vi jo fastholde. Så det her er ikke en udgift, men en investering i en fælles fremtid for Bornholm og hele kongeriget.

Ifølge Bornholms Tidendes oplysninger var der to partier i forligskredsen, som gik ind for at bevilge flere penge til færgedriften.

Dansk Folkeparti bakker også op om idéen.

"" Vi støtter at øge tilskuddet. Det er vigtigt at sikre en optimal infrastruktur til vore øer, og til denne hører også god fragtkapacitet til Bornholm"", skriver Dansk Folkepartis transportordfører, Alex Ahrendtsen i en mail til Tidende.


TI MINISTERSPØRGSMÅL

I kølvandet på Tidendes artikler om fragtkapaciteten og det alternative forslag om at finansiere ekstrature med Povl Anker ved at aflyse overfarter med hurtigfærgen har Peter Juel-Jensen stillet ti spørgsmål til transportminister Trine Bramsen (S).

"" Er ministeren enig i, at hvis der skæres i antallet af færgeafgange uden for sæsonen, så besværliggør det hele det store arbejde med at gøre Bornholm attraktiv året rundt, og det bliver vanskeligt at sikre helårsarbejdspladser?"" spørger Peter Juel-Jensen blandt andet.

Han beder også ministeriet fremskaffe forskellige fakta om belægningen på godsfærgerne og stiller også spørgsmål til, hvad store projekter som energiøens landanlæg og Rønne Havns vindmølleopgaver betyder for fragtkapaciteten.

- Vi kan jo ikke leve med, at behovet for gods til etableringen af en energiø, fortrænger det gods, der normalt holder øen kørende, siger Peter Juel-Jensen.

Han fortæller, at han forventer, at man i kommunalbestyrelsen "" skærper tonen ganske betydeligt"", og han opfordrer de lokale politikere til at koble kapacitetsproblematikken på færgen sammen med energiøen.

- Jeg synes faktisk, at Bornholm giver så rigeligt igen, når vi ser på de store vindmølleprojekter ude i Østersøen. Det er jo ikke kun et plus til Bornholm, for vi kommer til at slås med nogle gener, for at man i de store byer kan få strøm. Energianlæg af den her størrelse laver man jo ikke, fordi der mangler strøm ude på øerne.

I brevet til regionskommunen bad Transportministeriet Trafikkontaktrådet tage endelig stilling til forslaget om at bytte afgange med hurtigfærgerne til ekstra fragtafgange inden for den samlede økonomiske ramme.

Trafikkontaktrådets formand Jacob Trøst (K) oplyser til Tidende, at rådets medlemmer vil drøfte sagen og tage endelig stilling på mødet i september.

Bornholms Tidende har siden i onsdags forsøgt at få et interview med transportminister Trine Bramsen - eller som minimum få skriftlige svar på spørgsmål om, hvorfor Transportministeriet afviste at forøge tilskuddet i juni, og hvad hun vil gøre for at sikre en øget fragtkapacitet i de kommende år. Det er ikke lykkedes endnu."
2022-08-30 00:00:00,Større havvindmøllepark kan give Bornholm omkring 300 job,Bornholms Tidende,"Bare det at servicere de kommende store havvindmøller kan betyde 300 arbejdspladser, hvis man kan slutte fra erfaringerne fra Grimsby i England. Efter et besøg i byen er erhvervschef Christa Lodahl optimistisk. For bornholmske virksomheder handler det fortsat om at gøre sig klar.

Det er godt for Bornholm og for det bornholmske erhvervsliv, at havvindmølleparken nu bliver større, kommer hurtigere og bliver finansieret og anlagt sammen med Tyskland.

Det siger erhvervschef Christa Lodahl efter mandagens aftale om havvindmølleparken, der bringer tyskerne direkte med ind i det gigantiske projekt.

- Jeg er ikke i tvivl om, at det er godt for os, at der nu kommer mere skub på havvindmøllerne, siger hun.

- Jo mere aktivitet der kommer derude på vandet, desto flere vindmøller skal også serviceres.

Jeg går ud fra, at havvindmøllerne skal serviceres fra Bornholm, så derfor bør det få en positiv betydning, at der nu kommer 3 gigawatt i stedet for 2 gigawatt havvind, siger Christa Lodahl.

- Uanset om det er 3 eller 2 gigawatt, handler det om at sætte bornholmske virksomheder i spil til de opgaver, der kommer.

For hvis vores virksomheder ikke er klar, vil vi ikke få det fulde udbytte, som vi kunne have fået.


GODE ERFARINGER I ENGLAND

Sammen med en kollega har Christa Lodahl netop besøgt den engelske by Grimsby, der de seneste ti år har serviceret en stor havvindmøllepark med en kapacitet på 5 gigawatt fra vindmøller.

- I Grimsby har de lavet et servicecenter, der varetager al service og vedligeholdelse af vindmøller og al udskibning af varer. Servicecentret beskæftiger lige omkring 500 medarbejdere, fortæller Christa Lodahl.

- De fleste af de 500 medarbejdere boede højst en times kørsel væk fra servicecentret, så i Grimsby havde havvindmøllerne haft en stærk afsmittende effekt lokalt. Det var i hvert fald spændende for os at se, hvad der er opstået omkring det, der lige nu er verdens største område med havvind, siger hun.

Det er endnu for tidligt at sige, om man kan overføre Grimsbys erfaringer med antallet af job direkte til Bornholm. Men Christa Lodahl tror ikke, at det vil være helt ved siden af.

- Bornholm bliver en service-ø. Men jeg ved så ikke, om man kan slutte præcist fra, at 5 gigawatt havde givet 500 arbejdspladser i Grimsby til, at 3 gigawatt på Bornholm vil give 300 arbejdspladser her, siger hun.

- Men det kunne godt være et pejlemærke, uden at det er noget, der ligger fuldkommen fast. I Grimsby kommer antallet så også op på 500, fordi man har valgt at lægge nogle opgaver fra London ud til Grimsby.

- Her ved vi ikke endnu, om den kommende operatør af Energiø Bornholm vil vælge at gøre det samme. Vi ved jo faktisk ikke en gang endnu, hvem operatøren bliver, siger Christa Lodahl.


BENARBEJDET ER I GANG

Hvor mange nye job der end vil komme med energiøen, handler det for de bornholmske virksomheder om at gøre sig klar til de chancer, der kommer. Mange er allerede i gang.

- Jeg er i hvert fald ikke i tvivl om, at der vil komme mange muligheder for os. Vi skal så også bare være gode til at gribe dem, og det synes jeg heldigvis også, at vores virksomheder er gået rigtig godt i gang med, siger Christa Lodahl.

- For mange virksomheder på Bornholm handler det lige nu om at lave nogle ting om, så man gør sig så professionel, at man kan leve op til kravene for at kunne byde ind på de opgaver her, siger hun.

Opgaver af mange forskellige slags kræver alle sammen certifikater.

- Det kan handle om alt fra arbejdsmiljø til teknisk kunnen, og meget tit kræver det nogle helt bestemte certifikater. Det så vi også i Grimsby: Hvis du bare skal køre en bus med deres medarbejdere, kræver det også nogle de rigtige certifikater, siger Christa Lodahl.

- Så det kommer stadig an på, at vi spiller vores kort rigtigt og gør os klar til de muligheder, der kommer. Det synes jeg heldigvis også, at vores virksomheder er rigtig gode til. De omstiller sig og tager de her muligheder til sig på en gejst, der imponerer mig meget.

Jo mere aktivitet der kommer derude på vandet, desto flere vindmøller skal også serviceres. Jeg går ud fra, at havvindmøllerne skal serviceres fra Bornholm, så derfor bør det få en positiv betydning, at der nu kommer 3 gigawatt i stedet for 2 gigawatt havvind.

Christa Lodahl, erhvervschef .

    Erhvervschef Christa Lodahl: - For mange virksomheder på Bornholm handler det lige nu om at lave nogle ting om, så man gør sig så professionel, at man kan leve op til kravene for at kunne byde ind på de opgaver her."
2022-08-30 00:00:00,Ny energiaftale glæder Peter Juel - men han savner stadig kompensation,Bornholms Tidende,"Med en direkte el-forbindelse til Tyskland forsvinder Bornholms sårbarhed over for, at søkablet til Sverige bliver revet over af et anker. Peter Juel-Jensen (V) savner dog stadig tilsagn om, at Bornholm bliver kompenseret for energiøens gener.

Den nye aftale om at etablere Energiø Bornholm i samarbejde med Tyskland kommer uden konkrete løfter til Bornholm.

Det påpeger folketingsmedlem Peter Juel-Jensen (V), der mener, at staten bør kompensere Bornholm for at skulle lægge hav til vindmøllerne, land til et kæmpe landanlæg og også kommer til at døje med andre gener fra energiøen.

Peter Juel-Jensen ser samtidig en enkelt konkret fordel for Bornholm i aftalen med Tyskland.

- Med den nye aftale ser det ud til, at vi får en strømforbindelse med tyskerne. Vi har i forvejen et kabel til Sverige, så hvis strømmen går på den ene ledning, har vi strøm på den anden. Så det er en god aftale for Bornholms forsyningssikerhed, siger han.

STADIG INGEN LØFTER Først og fremmest peger Peter Juel-Jensen dog på, at den nye aftale stadig ikke stiller Bornholm noget håndfast i udsigt. Klima og Energiministeriets pressemeddelelse om aftalen oplyser, at energiøen giver "" mulighed for både uddannelses-og arbejdspladser lokalt på Bornholm"".

Aftalen betyder "" mere grøn strøm til Danmark, ikke mindst Bornholm"", siger klima-og energiordfører Rasmus Helveg Petersen (R). Og aftalen styrker "" mulighederne for økonomisk vækst og aktivitet på Bornholm"", siger to af Peter Juel-Jensens partifæller: Klimaordfører Marie Bjerre (V) og energi-og forsyningsordfører Carsten Kissmeyer (V).

- Der er ikke nogen konkrete løfter i den nye aftale.

Vi har tidligere fået at vide, at Bornholm bliver koblet på strømmen fra havvindmøllerne. Det er vi blevet stillet i udsigt, så jeg går da ud fra, at det ikke bare er noget, der bliver "" arbejdet på"", siger Peter Juel-Jensen.

- Når Energiø Bornholm nu skal levere over halvdelen af den danske havvind, kommer vindmøllerne også tættere på Bornholm. Kommunalbestyrelsen accepterede, at vindmøllerne kan komme indenfor 15 kilometers afstand fra Bornholm. Og det kan der være gode forklaringer på, men så forventer jeg også, at resten af Danmark kommer os til undsætning, når vi nu skal ud og spare et trecifret millionbeløb på kommunebudgettet, siger han.

- Jeg synes, at vi afleverer ufattelig meget uden at få noget igen, og det her kort med energiøen kunne kommunalbestyrelsen godt have fået noget mere ud af. Jeg håber i hvert fald, at vores kommunalpolitikere har sørget for at få kompensation på nogle andre måder.

VI STÅR MED NOGET VÆRDIFULDT Peter Juel-Jensen ved godt, at havvindmøllernes nærhed på Bornholm for nogle ikke har noget at gøre med at skulle finde over 100 millioner kroner på det kommende kommunebudget.

- Det synspunkt kan man godt have. Men jeg ser sådan på det, at når almenvellet skal steppe op og give os noget kompensation, når almenvellet nu står og skal bruge noget strøm, der rykker rykker havvindmøllerne ind på ned til 15 kilometers afstand fra Bornholm, siger han.

En del af problemet består i, at det er nu, at Bornholm og andre parter skal give tilsagn om energiø-projektet - men at man endnu ikke ved hvem der skal anlægge og drive den kommende havvindmøllepark.

- Jeg ved godt, at det er svært at kompensere Bornholm, når man endnu ikke har udbudt projektet.

Vi står bare med noget værdifuldt, når vi skal levere halvdelen af den danske havvind. Og nogle krav, der vil virke som kompensation, kan man godt lægge ind i udbudsmaterialet, siger Peter Juel-Jensen.

- Jeg går da også ud fra, at Bornholm får Power-to-X, når vi nu skal leve med landanlægget. Vi vil rigtig gerne have noget igen. Det synes jeg er et helt legitimt synspunkt, siger han.

- Hvis det modsat ender med, at vi skal se på vindmøllerne, men at uddannelserne, forskningen og power-to-x anlægget går til København, synes jeg godt, at man kunne have udvist noget mere konduite over for Bornholm.

Jeg synes, at vi afleverer ufattelig meget uden at få noget igen, og det her kort med energiøen kunne kommunalbestyrelsen godt have fået noget mere ud af Peter Juel-Jensen."
2022-08-30 00:00:00,"Ny fond: Enestående, at kunne samles om et så stort projekt",Bornholms Tidende,"Hos Bornholms Energi og Forsyning er de stærkt begejstrede for et partnerskab, der skal gavne hele Bornholm.

Det er svært at få armene ned for de bornholmske aktører i den spritnye fond, der skal bane vejen for en ny og større måde at producere grøn energi på.

Mandag stod det nemlig klart, at Ørsted, Siemens-Gamesa, DTU og Energinet går sammen med Bornholms Regionskommune, Bornholms Energi & Forsyning og Rønne Havn om at etablere partnerskabet Baltic Energy Island på Bornholm.

Målet er at skabe et globalt knudepunkt for innovation, test og erhvervsudvikling inden for grøn energi, og det får Klaus Vesløv fra Bornholms Energi og Forsyning til at klappe i hænderne.

- Det er helt enestående, at det er lykkedes at samle denne her konstruktion af store erhvervsfonde, statslige og kommunale organisationer til et så stort projekt på Bornholm, og så er det jo tanken, at mange andre også kan være med, forklarer han.

At etablere samarbejdet er dog kun den indledende træning til den store opgave, fonden har foran sig.

Han sammenligner den forestående opgave med etableringen af energiøen med at løbe et maraton, for det er en kæmpe stor opgave, der kommer til at tage lang tid at finde vej i.

- Der er rigtig mange spørgsmål, og de har nogle meget komplekse svar. Det er noget helt nyt, vi skal til at gøre, som ingen nogensinde har prøvet før, forklarer han.

Han understreger, at det ikke bare er en kæmpe ting for Bornholms Energi og Forsyning, men også for hele Bornholm.

- Det kommer til at gøre Bornholm mere attraktiv for studerende, og det kommer til at betyde, at vi får flere studerende i længere tid.

Partnerskabet Baltic Energy Island er dannet på basis af projektet ' Nationalt Center for Grøn Energi', der blev etableret med støtte fra Danmarks Erhvervsfremmestyrelse, Den Europæiske Socialfond og Den Europæiske Fond for Regional udvikling i 2021.

DET FØRSTE STED I VERDEN Når der lige nu etableres energiøer er det for at understøtte forsyningssikkerheden og sikre omstillingen til bæredygtige energiformer. Bornholm bliver det første sted i verden, hvor der etableres en energiø, der kan danne grundlag for den fremtidige udvikling af energiøer globalt. Det er tanken, at Bornholm skal gå foran i udviklingen af energiøerne og være med til at sikre uafhængighed af russisk gas.

Bornholms Energi & Forsyning havde mandag inviteret til pressemøde i det gamle elværk i Rønne om netop Baltic Energy Island. Her var borgmester Jacob Trøst og miljøminister Lea Wermelin til stede, ligesom også repræsentanter fra henholdsvis Ørsted og DTU var der.

Hos DTU -Danmarks Tekniske Universitet -er en del af engagementet muligheden for at udvikle og udarbejde nye teknologier, som de også håber studerende og forskere kan få glæde af os være en del af.

- Vi er forskere af natur, vi har masser studerende, der gerne vil arbejde på spændende problemstillinger, og det findes inden for energispørgsmålet ganske enkelt ikke større. Ambitionsniveauet må være et udtryk for, at der er kæmpe potentiale på Bornholm og i det baltiske område for at lave en masse nye og spændende ting. Det er en mulighed for at blive centrum for havvind i Østersøen og en mulighed for at udvikle Bornholm til en tankstation for grøn transport på skibe.

Og så er der det med, at vi kan få testet nye teknologier af, siger Carsten Orth Gaarn-Larsen, der er koncerndirektør for DTU.

Hos Ørsted er de ligeledes begejstrede for partnerskabet.

- Vi er enormt stolte af at se, hvor langt man kan komme, når gode kræfter slår sig sammen, og det synes vi energiøen på Bornholm er et virkelig godt eksempel på, siger Peter Obling, der er salgschef for Ørsteds kommercielle aktiviteter i Kontinentaleruropa.

- Der er en ny teknologi, der skal modnes. Vi skal innovere i Ørsted sammen med vores kollegaer fra det øvrige erhvervsliv og sammen med uddannelsesinstituioner, DTU blandt andet, og myndigheder. Jeg ser en af de vigtigste opgaver som at medvirke til den udvikling og sætte rammeniveauet.

Han nævner også vigtigheden i at være tæt på bornholmerne og det lokale erhvervsliv.

- Et initiativ handler om at omdanne Rønne gamle elværk til et communitycenter, hvor vi vil invitere bornholmerne inden for, lave samarbejder, udvikle og formidle. Vi er klar til at ræse derudaf, afslutter Peter Obling."
2022-08-31 00:00:00,"Tillykke med millionerne, Bornholm",Bornholms Tidende,"Vi regnede med 36 millioner i ekstra støtte - nu får vi 82 af slagsen.

46.000.000 ekstra kroner til at undgå at gennemføre begge sparekataloger med triste besparelser. Vi får mere end 1.000 kroner ekstra for hver eneste bornholmer til næste år, end hvad vi havde ventet.

Det er skønt, at den ekstra pulje til særligt udsatte kommuner blev brugt ekstra meget til Bornholm og ikke klattet væk på alle de 50 kommuner, der havde tilladt sig at søge puljen.

Vi fik en andenplads med 82 millioner kroner i særtilskud -kun overgået af Lolland, der fik 195 millioner. Det er virkelig glædeligt, at Danmark kommer os til undsætning med så stor en ekstra støtte. Det store beløb siger desværre også noget om, hvor udfordret vores ø-samfund er.

Vi har fået en stærk støtte i trafikaftalen. Men vi har stadig mange borgere, der koster mere, end de betaler, og vores lønninger og uddannelsesniveau er lavere end landsgennemsnittet.

At drive et isoleret ø-samfund med lavere lønninger og flere på overførselsindkomster er en svær opgave, når velfærden stadig skal være på niveau. Opgaven er blevet lettere med årene, og med de 82 millioner kroner i ekstra støtte ser det lysere ud for kommunalbestyrelsen, når de fredag skal mødes og få kassen til at stemme for 2023. Kigger vi frem mod 2030, vil energiø og havneinvesteringer formentlig hjælpe os endnu mere på vej.

Men lige nu skal der stadig bruges en del færre penge til næste år end i år. Men opgaven blev tirsdag 46 millioner kroner lettere, end hvad vi ellers troede. Det gør det muligt at navigere uden om de mest ødelæggende spareforslag og værne en smule om de løfter, man gav til vælgerne i de ' gode tider' under valgkampen sidste år.

Der skal dog stadig spares voldsomt eller skabes nye indtægter.

Herfra skal igen lyde en opfordring til både at tænke kreativt i nye indtægter for kommunen og arbejde med, hvordan vi skal reformere måden at drive Bornholm på. Robotstøvsugere og længere levetid for ipads er allerede med i spareforslag 2.

Men der må være flere økonomiske frugter at plukke ved at tænke opgaveløsning på ny, måle hvor effektive vi er i forhold til andre kommuner og udfordre værdien af vores mange kommunale udgifter.

Opgaven er bestemt ikke let. Men kommunalbestyrelsen består heldigvis af 23 engagerede ildsjæle, der hver især med deres egne værdisæt og normer vil gøre alt for at sikre Bornholm et godt år i 2023, selvom økonomien gør det svært.

Rigtig god arbejdslyst - vi ser frem til at berette nyt om jeres planer."
2022-08-31 00:00:00,Frasorterede Hammershus spøgte i topmødeteltet: ' Aldrig er Bornholm nævnt så meget på et internationalt møde',Bornholms Tidende,"Tidende drog til topmøde for at overvære politikerne markere de store energibeslutninger, som kan få enorm betydning for Bornholm, øens natur og erhvervsliv, selvom statslederne ikke landede i Rønne tirsdag, men drog til Nordsjælland.

Dagen efter energiøens havvindmølleparker officielt rykkede fem kilometer tættere på Bornholm, og topmødet - af helt andre grunde - blev flyttet 155 kilometer væk fra Hammerhus, samledes statsledere og topforhandlere fra landene omkring Østersøen på Marienborg.

Uden den centrale funktion som kulisse fyldte Bornholm ikke meget på topmødet.

Den pludselige flytning af "" The Baltic Sea Energy Security Summit"" hang dog i luften.

- Vi ville meget hellere have været ovre og besøge jer, bemærker en af arrangørerne, da TV 2/ Bornholms journalist og fotograf ankommer til teltet, hvor pressemødet skal finde sted.

Af sikkerhedsgrunde skulle pressen møde op næsten to timer før statslederne på en naboadresse ned til Bagsværd Sø. Efter en, for en lokaljournalist, usædvanlig rygsæksgennemsnusning af en politihund sætter vi os ind i en minibus, som kører os op til Marienborg.


HAMMERSHUS SOM BLIKFANG

Meget nåede arbejdshestene i Statsministeriet og Klimaministeriet at ændre i løbet af det døgn, der gik, fra det blev besluttet at droppe Bornholm på grund af arbejdsnedlæggelsen i lufthavnen, men ikke alt. I presseteltet bliver der lagt et lille hæfte om energi og sikkerhed i østersølandene.

På forsiden er stadig et luftfoto af slotsruinen, som skulle have prydet baggrunden på tv-billederne, når statslederne præsenterede resultatet af flere måneders forarbejde.

Inde i selve hæftet nævnes hverken Bornholm eller energiøen dog med et ord.

"" Med formidable vindforhold og lave vanddybder har østersøområdet et substantielt potentiale for havvind"", står der til gengæld.

Afhængigheden af fossile russiske brændsler og behovet for at udbygge elnettet på tværs af nationerne optager også en del plads.

To nøgletal bliver fremhævet på sidste side: 93 GW og 300 GW. Det første tal er et skøn over det samlede havvindspotentiale, som findes i Østersøen - fra man runder Skagen til bunden af Den Botniske Bugt. Det andet tal er EU's målsætning for den samlede kapacitet, som havvindmøller skal levere til det europæiske energisystem i 2050. Om otte år skal Europa op på 60 gigawatt.

Hvor meget statslederne for landene omkring Østersøen vil bidrage med, vil journalisterne i teltet formentlig snart blive klogere på. Klokken 15.50 gik de sammen til forhandlinger i en havebygning bag teltet, hvor pressemødet finder sted.

I ventetiden funderer de journalister og presserådgivere, der mandag måtte ændre rejseplaner over omgivelserne.

- Hammershus havde været bedre. Men det er da fint nok, at det foregår ved indgangen til Østersøen, overhører Tidendes ventende reporter en ministeransat mand sige fra stolerækken bagved.

Ved 17-tiden fortæller en pressechef, at toppolitikernes rundbordssnak næsten er overstået, og bag stolerækkerne bærer en gruppe embedsfolk rundt på røde og blå fotolommer med papirer.

- I mellemtiden vil vi dele "" the Marienborg Declaration"" rundt, siger pressechefen til den danske og internationale presse.

Jeg spørger hende, der giver mig et eksemplar, hvad erklæringen havde heddet, hvis topmødet var fundet sted efter planen.

- Jeg tror, den hed "" the Bornholm Declaration"", men jeg kan faktisk ikke huske det.

Inden statslederne går på podiet foran solbeskinnede Marienborg, mærkes tilfredsheden blandt embedsfolkene, der i månedsvis har været involveret i forberedelsen.

- Alt er faldet på plads. Det ser ud, som om det her har været planlagt i måneder, siger en mand med et skud ironi.

Erklæringen er underskrevet af otte ud af ni lande med kystlinje ud til Østersøen. Men det niende er ikke glemt.

Rusland - ikke "" klimaforandringer"" eller "" havvindmøller"" - er det første ord, Mette Frederiksen siger, da hun får ordet.

- Med denne krig har Putin bragt en energikrise til Europa.

Statsministeren lægger vægt på, at regeringslederne har skrevet under på at ville syvdoble mængden af havvindskapacitet senest i 2030. 19,6 gigawatt er det afgørende tal, der er fremhævet med fed tekst i erklæringen.

De andre nøglepointer er, at landene vil udfase sorte russiske brændsler, samarbejde om import af brændsler som flydende naturgas (LNG) og flydende biogas ad søvejen, styrke samarbejdet på det politiske niveau inden for energisikkerhed og undersøge muligheden for at lave flere vedvarende energiprojekter på tværs af landegrænserne.

Ud over den dansk-tyske aftale om en kabelforbindelse til Energiø Bornholm, er Letland og Estland også for nylig blevet enige om at lave en fælles havvindmøllepark med støtte fra EU. Hverken de baltiske lande eller Polen har i dag nogen vindmølleparker til vands, men det kommer til at ændre sig. Polen ventes om otte år at have installeret 5,9 gigawatt og vil til den tid kun være overgået af Danmark med 6,3 gigawatt i Østersøen.


FORHADTE RØRLEDNINGER

Jo nærmere landene ligger Rusland, desto mere gør statslederne ud af spørgsmålet om energiens sikkerhedspolitiske betydning.

De fremhæver, hvordan deres lande er stoppet med at købe russisk kul, olie og for Finlands vedkommende, også gas. Alle taler om det presserende behov for at blive uafhængig af russernes gas - især med tanke på andre EU-lande, der fortsætter med at basere centrale dele af energisystemet på gas fra Rusland.

- Mange ledere i Europa har endelig indset, at Rusland ikke er en troværdig samarbejdspartner på nogen områder, specielt ikke energi, siger Gitanas Nauseda, Litauens præsident.

Polens statsminister, Mateusz Morawiecki, er endnu skarpere i sin kritik af den hidtidige energipolitik, som blandt andre tyskerne har ført med Nord Stream I og II-aftalerne som skrækeksempler.

- Det er de to rørledninger, som gjorde det muligt for Putin at angribe Ukraine. For ellers ville der ikke være en vej til at transportere gas til Europa. Prisen for billig gas er Ukraines blod, siger den polske medunderskriver.

Han fremstår som rebellen i kredsen og retter også fokus på de høje elpriser, som han mener, at EU bærer et medansvar for.

Løsningen er en reform af markedet for elhandel og mekanismerne, der bruges til at fastsætte priserne ud fra den dyreste enhed i systemet, mener han. At disse mekanismer skal sættes ud af drift midlertidigt, støtter EU-kommissionsformand Ursula van der Leyen i øvrigt.

- Det er ikke længere et fungerende marked, fordi én aktør, Putin, prøver at ødelægge det og manipulere det, bedyrer hun og understreger målet med det hele.

- Putins forsøg på at bestikke os med fossile brændstoffer skal fejle.


DEN BORNHOLMSKE VINKEL

På den efterfølgende pressekonference ved topmødet betoner klima-og energiminister Dan Jørgensen og Mette Frederiksen vigtigheden i, at Polen er med i erklæringen.

- Efter krigen startede i Ukraine, sidder vi i samme båd, siger statsministeren Bornholms Tidende spørger herefter ministrene, om der fra dansk side stadig arbejdes på at forbinde Sverige og Polen til Energiø Bornholm.

- Hele projektet har fra starten været betinget af, at vi kunne forbindelse til et andet land. Da vi første gang sagde det, tror jeg, at mange tænkte, at det var en meget smuk vision, men at det var meget vanskeligt at få nogen til at arbejde så tæt sammen om noget så vigtigt som energiinfrastruktur. Nu er det lykkedes med Tyskland, og projektet er sikret. Vi håber faktisk på, at det kun er første skridt, og man kan i fremtiden sagtens forestille sig andre lande, siger Dan Jørgensen.

Spørgeseancen for den danske presse startede med en udpræget bornholmsk vinkling, da TV 2 Bornholm fik lov til at lægge for med mikrofonen.

- Bornholm bliver et kraftcenter i hele Østersøen, erklærer Dan Jørgensen og fremhæver de lokale fordele for vækst og beskæftigelse.

- Branchen vurderer selv, at hver gang man laver 1 gigawatt havvind, kan man skabe lige under 15.000 job - og her taler vi altså om 3 gigawatt på Bornholm. Det faktum, at vi nu ser alle lande i Østersøen bakke op om den grønne omstilling, giver også nogle helt nye perspektiver for Bornholm, siger Dan Jørgensen.

Hans chef overtager med et kernesocialdemokratisk budskab.

- Det betyder konkrete arbejdspladser, fastslår Mette Frederiksen.

- Rigtig mange danske lønmodtagere går i dag på arbejde på grund af den grønne omstilling - og ikke på trods af den. Det er noget af det, der er så stærkt ved den danske fortæller, som vi nu har inviteret vores europæiske kolleger ind i - at vi både viser, hvordan vi løser klimakrisen og sikrer beskæftigelse til danskerne.

Et tredje spørgsmål om at sikre bornholmsk ejerskab til energiøen fejes elegant til side af ministrene foran Marienborg.

- Vi sender en meget kærlig tanke til alle bornholmere i dag, siger Mette Frederiksen to gange som en slags kommentar til de lokale vinkler på spørgsmålene - inden hun gør et forsøg på at sætte et lille plaster på såret.

- Jeg er helt sikker på, at jeg aldrig har været til et internationalt møde, hvor Bornholm er nævnt så mange gange.


FAKTA: ØSTERSØLANDENES PLANER FOR HAVVIND

Med Marienborg-erklæringen vil landene styrke deres nationale og EU's uafhængighed af russiske fossile brændsler gennem et tættere samarbejde om energi og udbygning af vedvarende energi.

I dag er havvindskapaciteten i Østersøregionen 2,8 GW.

Danmark, Sverige, Polen, Finland, Estland, Letland, Litauen og Tyskland er blevet enige om en fælles ambition 19,6 GW i 2030.

På baggrund af de udmeldte ambitioner om 2030 ventes det, at Danmark med 6,3 GW vil have den største havvindskapacitet i Østersø-regionen, efterfulgt af Polen med 5,9 GW, Tyskland med 3,8 GW, Litauen på 1,4 GW, Estland med 1 GW, Sverige på 0,7 GW, Letland på 0,4 GW og Finland på 0,1 GW.

Den samlede danske udbygning af havvind i Østersøregionen frem mod 2030, der bl. a. omfatter nye parker ved Hesselø, Kriegers Flak II og Energiø Bornholm, kan skabe mellem 50.000 årsværk i byggefasen og 73.000 årsværk over den samlede levetid. Tallene er baseret på et dansk studie bestilt af brancheorganisationerne.

Hele Østersø-regionens udbygning af havvind frem mod 2030 kan skabe mellem 167.450 årsværk i byggefasen og 181.554 årsværk over den samlede levetid.' Kilde: Klima-, energi-og forsyningsministeriet."
2022-09-02 00:00:00,Politikerne accepterer dundrende milliardunderskud på Energiøen,Bornholms Tidende,"Stik imod den oprindelige aftale om energiøerne, forventes Energiø Bornholm nu at føre til en regning på skatteborgernes bord.

Drift og anlæg af Energiø Bornholm kan stik imod den oprindelige politisk aftale ende med en stor ekstra skatteregning til borgerne.

Underskuddet fremgår af et notat fra Klima-, Energi-og Forsyningsministeriet, som Ingeniøren er kommet i besiddelse af, og som viser, at underskuddet vil løbe op i omegnen af 10 milliarder kroner.

Accepten af et underskud er en del af den aftale om Energiø Bornholm, som statsminister Mette Frederiksen og en række statsledere fra andre nordeuropæiske lande underskrev mandag.

- Ministeriet ser det som overvejende sandsynligt, at projektet ikke bliver rentabelt, og at der er et projektøkonomisk underskud på 10 mia. kr.

Det betyder, at der nu er en politisk forventning om at skulle give en betydelig statsstøtte til Energiø Bornholm, siger Marc Skov Jacobsen, der er seniorøkonom ved tænketanken Kraka Advisory og som har gennemgået notatet.

At økonomien nu skrider er et fundamentalt skifte i forhold til den oprindelige politiske aftale om energiøerne fra 2020.

- Øerne skulle kun bygges under den betingelse, at projekterne ville være rentable. Men nu siger ministeriet, at økonomien sandsynligvis ikke holder, siger Marc Skov Jacobsen.

Forklaringen på at øen ikke vil kunne tjene tilstrækkelige summer hjem til staten skyldes en forventning om mindre indtægter fra salg af strøm.

Venstres klima-og energiordfører Carsten Kissmeyer erkender, at energiøen nu er blevet en økonomisk risiko for skatteborgerne: - Vi har sagt ja til at løbe en risiko i forundersøgelserne på 10 mia. kroner.

Det er korrekt.

- Vores oprindelige tilgang om, at den grønne omstilling kunne bære sig selv, det er stadig vores opfattelse, at det vil den i det store hele kunne.

Men det ændrer ikke ved, at vi står i en situation, der er helt, helt anderledes, end vi gjorde for to år siden, siger Kissmeyer.

Carsten Kissmeyer synes, at aftalekredsen har haft en god grund til at se stort på det krav.

- Vores tilgang er at sige, at vi lige nu har en kæmpe udfordring energimæssigt.

Situationen er lige nu kritisk, og når vi ser ind i fremtiden er det nødvendigt at få sikret, at vi har energi nok. Og det element i, om det er rentabelt, vil budrunderne jo komme til at vise, siger han og fortsætter: - Hvis vi får et niveau på elpriserne, der ligger lidt højere, end vi oprindeligt regnede med, så vil jeg jo gætte på, at vi godt kan se, at det her kan blive rentabelt.

Carsten Kissmeyer forsikrer, at regeringen og dens aftalekreds først kommer til at træffe beslutningerne, når de ser udbuddene.

- Det er klart, at forundersøgelserne har en omkostning - det er dem, der ifølge beregningerne koster i størrelsesordenen 10 milliarder. Men jeg kan ikke forestille mig andet, end at vi vil se nogle af projekterne gennemført.

Og med den beslutning, der kom fra landene fra Østersøen, og med den meget alvorlige situation, som også Polen er i, så kan jeg ikke forestille mig andet, end at den energimængde, der kan produceres rundt om Bornholm vil blive efterspurgt, siger Carsten Kissmeyer.

Marc Skov Jacobsen pointerer, at projektet i princippet stadig kunne være en god investering for samfundet, selvom det ikke giver et projektøkonomisk overskud."
2022-09-03 00:00:00,Velkommen til 375 meter høje flydende vindmøller,Bornholms Tidende,"Bornholm tegner til at blive Østersøens grønne kraftværk. Med Bornholm Bassin Syd og Øst er der dobbelt op på energiø.

Det er ganske enkelt ufatteligt, hvad der er ved at ske for os i denne tid.

Folketinget arbejder overlagt med 10 milliarder kroners underskud på Energiøen, der kan forsyne millioner af husstande med grøn energi, når den står klar i 2030. Nu melder en ny aktør med en ' ekstra energiø' sig på banen. Copenhagen Infrastructure Partners vil investere milliarder i at bygge en eller to nye flydende vindmølleparker i den østligste del af Danmarks territorie i Østersøen. Henholdsvis 41 og 25 kilometer øst for Svaneke og Dueodde skal de to op til 375 meter høje vindmølleparker ligge.

Indtil fredag boksede Bornholm med at finde en god løsning for den netop vedtagne statslige Energiø Bornholm med 3 gigawatt havvind og et kæmpe landanlæg. Fredag skal den dobbelte mængde energi i fremtiden suse ind over vores ø.

De kæmpe milliardinvesteringer, der kommer til at finde sted rundt om os, giver os gigantiske muligheder. Uanset hvad vi gør, vil pølsemanden på Store Torv opleve flere kunder i de kommende år. Men der er et langt større potentiale end det.

De tusinder af arbejdere, der skal bygge og styre projekterne, får brug for både hotdogs, senge og underholdning i skalaer, vi slet ikke har set før. Men det er naturligvis kun toppen af isbjerget.

Selve produktionen, opstillingen, vedligeholdet og brugen af al den grønne energi vil skabe mulighed for enorme omsætninger.

Men det er svært at oversætte mulighederne til konkrete lokale tiltag. Skal man investere i industrihoteller allerede nu? Hvilke firmaer skal og kan blive certificeret til at være underleverandører til de gigantiske projekter. Hvilke subindustrier opstår i kølvandet på de mange gigawatt, der suser ind over os - og er det sundhedsfarligt med så megen energi samlet på en lille ø som vores? Hvad med et landanlæg til de to nye flydende øer. Bliver det nødvendigt? Vi har i den kommende tid brug for at tænke os godt om. Hvordan udnytter vi situationen til vores lokale samfunds fordel.

Hvordan tjener kommunen bedst på den store aktivitet, og hvordan kan vi hver især udvikle vore forretninger og kompetencer til at skabe værdi i det nye grønne væksteventyr, hvor krukken med guld for enden af regnbuen bliver større og større.

Borgmesteren planer om en lokal erhvervsfond finansieret af vindmølleinvestorerne får endnu større potentiale, når der pludselig er mulighed for dobbelt op på investeringer i Bornholms vindenergi."
2022-09-08 00:00:00,Samlet pris for energiø nærmer sig markant grænse,Bornholms Tidende,"Med flere forbehold nærmer den samlede pris for Energiø Bornholm sig 100 milliarder kroner, skriver klima-, energi-og forsyningsminister Dan Jørgensen.

Det er den store pengekasse, der skal frem for at betale for etableringen af Energiø Bornholm. Det har tidligere været fremme, at statens Energinet forventer, at det vil koste 16,9 milliarder kroner at anlægge elinfrastrukturen til Energiø Bornholm.

Den samlede pris bliver dog fem gange højere.

Det fremgår af et svar fra klima-, energiog forsyningsminister Dan Jørgensen (S) til folketingsmedlem Peter Juel-Jensen (V), som har spurgt, hvor stor den samlede investering i Energiø Bornholm bliver.

"" De samlede investeringer for Energiø Bornholm forventes med de nuværende oplysninger at beløbe sig til sammenlagt cirka 70 milliarder kroner"", svarer Dan Jørgensen og tilføjer: "" Herudover følger investeringer i elinfrastruktruen, som på nuværende tidspunkt estimeres til cirka 24 milliarder kroner"".

Den samlede pris for energiøen nærmer sig således 100 milliarder kroner.

Ministeren understreger, at de angivne estimater er udtryk for de på nuværende tidspunkt tilgængelige oplysninger, og at de er behæftet med stor usikkerhed, idet der er tale om et stort projekt med en relativ lang tidshorisont, hvor flere forskellige aktører vil foretage de relevante investeringer.

"" Estimaterne er således meget følsomme over for for eksempel råvarepriser, udvikling i leverandørkæder, valg af mølletyper, teknologiudvikling med videre"", skriver Dan Jørgensen til Peter Juel-Jensen.

FORTSATTE FORHANDLINGER Af de samlede investeringer forventer klima-, energi-og forsyningsministeren på nuværende tidspunkt, at cirka 46 milliarder kroner går til etableringen af tre gigawatt havvind, det vil sige cirka 15 milliarder kroner per gigawatt.

"" Investeringerne forbundet med etablering af havvindmøllerne afholdes af den eller de private markedsaktører, der vinder den eller de kommende havvindudbud i forbindelse med Energiø Bornholm. Udbudsrammerne herfor forventes fastlagt inden udgangen af 2022"", fortæller Dan Jørgensen.

I forhold til elinfrastruktruen er der indgået en politisk aftale med Tyskland og at fordele udgifterne ligeligt. Det vil sige, at Danmark og Tyskland betaler cirka 12 milliarder kroner hver. Dan Jørgensen bemærker, at fordelingen af investeringerne mellem Energinet og tyske 50 Hertz fortsat er under forhandling."
2022-09-08 00:00:00,Landanlæg bevarer sin størrelse uanset hvad,Bornholms Tidende,"Energinet slår fast, at landanlægget beholder sin størrelse, uanset hvad der sker med den teknologiske udvikling.

Historien viser, at den teknologiske udvikling gør det muligt at gøre ting mindre og samtidig bevare eller udvide kapaciteten. Computere og mobiltelefoner er to eksempler. Men hvad med landanlægget til Energiø Bornholm? Kan man reducere det i takt med, at den teknologiske udvikling gør det muligt? Det har folketingsmedlem Peter Juel-Jensen (V) spurgt klima-, energi-og forsyningsminister Dan Jørgensen (S) om.

Ministeren har sendt spørgsmålet videre til Energinet, som svarer, at det efter etablering ikke er muligt at nedbryde dele af landanlægget og dermed reducere dets størrelse.

"" Energinet har dog i deres arbejde med den nuværende planlægning og forberedelsesfase fokus på et optimeret design for anlægget.

Både i forhold til, at det er til mindst mulig gene for naturen og lokalmiljøet, men også ved at udvikle og udnytte nye teknologiske og innovative løsninger"", lyder det i svaret.

I forhold til vindmøllerne vil Peter Juel-Jensen gerne vide, om det vil være et krav, at de kan genbruges 100 procent, og hvis det ikke er tilfældet, om Dan Jørgensen så kan garantere, at de ikke bliver oplagt på Bornholm, når de tages ned.

Dan Jørgensen svarer, at der skal sikres øget bæredygtighed i udbuddene. I forhold til nedtagning af vindmøller er det ifølge ham almindelig praksis, at koncessionshaveren er forpligtet til for egen regning at nedtage og afvikle havvindmølleparken samt stille sikkerhed for, at nedtagningen sker i overensstemmelse med til enhver tid gældende lovgivning på området. Koncessionshaveren er den virksomhed, som opstiller møllerne.

    Sådan kan Energiø Bornholms omformeranlæg komme til at se ud. Computer-visualisering: Energinet"
2022-09-08 00:00:00,Lovgivning spænder ben for krav om lokal arbejdskraft til energiø,Bornholms Tidende,"Minister kan ikke garantere, at der bliver brugt lokal arbejdskraft og lokale kompetencer i forbindelse med etableringen af Energiø Bornholm. Det forhindrer EU-lovgivningen, skriver han.

Der bliver brug for rigtig mange hænder, når etableringen af Energiø Bornholm går i gang. En analyse fra Cowi viste sidste år et behov for knap 26.000 årsværk, som direkte eller indirekte har forbindelse til energiøen. Spørgsmålet er så, hvor mange af dem, der vil være lokale, og om det er muligt at sikre brug af lokal arbejdskraft og lokale kompetencer. Det er i hvert fald det spørgsmål, folketingsmedlem Peter Juel-Jensen (V) har stillet klima-, energi-og forsyningsminister Dan Jørgensen (S).

Det er ikke muligt, lyder det klare svar fra ministeren.

"" Det er i modstrid med EU-lovgivningen at stille krav om anvendelse af arbejdskraft fra et bestemt område i et udbud"", skriver han som det første i sit svar. Han gør det samtidig klart, at ministeriet ikke har foretaget selvstændige beregninger, der kan bekræfte resultaterne af Cowis rapport.

Dan Jørgensen tilføjer, at Energistyrelsen i udbudsprocessen vil tilstræbe at gøre opmærksom på lokale kompetencer på Bornholm. Som eksempel nævner han, at Copenhagen Capacity deltog i en markedsdialog, som Energistyrelsen arrangerede i august. Copenhagen Capacity hører under Region Hovedstaden og arbejder for at tiltrække udenlandske virksomheder til Østdanmark, herunder Bornholm.

"" Formålet hermed var at orientere deltagerne i markedsdialogen om, hvilke virksomheder der findes på Bornholm med henblik på at skabe kontakt mellem havvindsmarkedet og det bornholmske erhvervsliv"", skriver Dan Jørgensen.

Det er ikke kun muligheden for at garantere bornholmsk arbejdskraft, Peter Juel-Jensen har spurgt Dan Jørgensen om.

Venstremanden vil også gerne vide, hvordan man sikrer rimelige arbejds-og lønvilkår i forbindelse med etableringen af energiøen.

Dan Jørgensen svarer, at muligheder for og konsekvenser af at inkludere sociale klausuler i udbuddet skal undersøges, inden der tages politisk stilling til rammerne for udbuddet. Han tilføjer, at koncessionsaftaler om Energiø Bornholm vil skulle indeholde klausuler om lærepladser, da der et generelt krav om dette i udbudsloven."
2022-09-22 00:00:00,"Direktør: Hvis energiøen skal holde tidsplanen, skal man forstå Bornholms særlige position",Bornholms Tidende,"Nogen bliver nødt til at forstå, at det er en større opgave at lave store arkæologiske undersøgelser på Bornholm end andre steder i landet, hvor man nemt kan hente de nødvendige ressourcer hos omkringliggende museer, siger museumsdirektør Jacob Bjerring-Hansen.

Det kastede ingen ekstra hænder eller ekstra ressourcer af sig til Bornholms Museums arkæologiske undersøgelser i forbindelse med Energiø Bornholm, at Peter Juel-Jensen (V) stillede spørgsmål til kulturminister Ane Halsboe-Jørgensen og uddannelses-og forskningsminister Jesper Petersen (S). Alligevel mener direktør Jacob Bjerring-Hansen på Bornholms Museum, at det var godt, at spørgsmålene blev stillet, da det er med til at gøre opmærksom på, at museet står i en særlig situation.

Peter Juel-Jensen har spurgt, om arkæologistuderende kan hjælpe museet, mens arbejdet står på. Det er op til universiteterne, lyder svaret. Han har også spurgt, hvor mange nye ressourcer, Bornholms Museum kan forvente at få tilført i forbindelse med Energiø Bornholm. Næppe nogen, da udgifterne skal afholdes af den, for hvis regning arbejdet udføres, lyder svaret.

- Det var fuldstændig, som jeg havde forventet.

Det ændrer ikke ved den grundlæggende problemstilling og præmis, at når et museum som vores er skåret så langt ned i grundbevilling, så er det utrolig vanskeligt at planlægge og gøre klar til så store opgaver.

Det ændrer heller ikke ved den præmis og den problemstilling, at Bornholm er i en hel særlig position i forhold til at skaffe kompetencer, mandskab og udstyr i så korte og intensive perioder, som det er tilfældet, hvis vi skal nå tidsplanen, siger museumsdirektøren til Tidende.

Han nævner, at når man graver på en ø, kan det være særdeles vanskeligt at få arkæologer, men også de andre kompetencer ind, for eksempel gravkøer og gravkoførere, så man kan holde tidsplanen.

TIDSPLAN ER ALFA OG OMEGA Bornholms Museum lader det ikke være op til lokale folketingsmedlemmer at gøre opmærksom på den kæmpe opgave, der venter, når museet skal undersøge et område på størrelse med Klemensker, der hvor energiøens landanlæg skal ligge. Museet gør selv, hvad det kan for at sikre, at de relevante personer og myndigheder forstår, at opgaven er en anden, når den skal løses på Bornholm end et sted i Jylland.

- Vi orienterer de myndigheder, som beder om, at den her energiø bliver bygget, og for hvem tidsplanen er alfa og omega, og hvor vores små budgetter til arkæologi formentlig ikke betyder noget som helst i det store regnskab. Der gør vi opmærksom på, at hvis tidsplanen er det afgørende, så skal man have et særligt fokus på, at det ikke er, som når man graver midt i Jylland, hvor man kan trække mandskab fra en masse omkringliggende museer, siger Jacob Bjerring-Hansen.

    Hvis Bornholms Museum skal kunne gennemføre de arkæologiske undersøgelser ved Energiø Bornholm til tiden, bliver staten nødt til at forstå, at det ikke er som at grave i Jylland, siger direktør Jacob Bjering-Hansen. Foto: Jacob Jepsen"
2022-09-28 00:00:00,Mulige nye havvindmølleparker kan gøre landanlægget større,Bornholms Tidende,"Selskabet bag planen om to nye havvindmølleparker ud for Dueodde og Svaneke lægger op til at slutte parkerne til Energiø Bornholms kommende transformerstation syd for Aakirkeby. Det vil sandsynligvis gøre et større landanlæg nødvendigt. Kommunens høringssvar giver grønt lys til en forundersøgelse men beder samtidig om flere informationer om blandt andet landanlægget.

Energiø Bornholms kommende landanlæg syd for Aakirkeby er planlagt til at fylde 70 hektar og blive 25 meter højt.

Men måske bliver det endnu større.

For nu vil investeringsselskabet Copenhagen Infrastructure Partners (CIP) gerne opføre to havvindmølleparker mere ud over de to, som staten planlægger. Og CIP opererer med at slutte strømmen fra sine mulige havvindmølleparker 41 kilometer ud for Svaneke og 25 kilometer ud for Dueodde til det samme landanlæg, som staten vil opføre.

Med en samlet tiltænkt kapacitet på tre gigawatt står CIP's to mulige havvindmølleparker til at blive lige så store som de to parker, som staten vil opføre som Energiø Bornholm.

Kommunens embedsværk venter, at et større landanlæg vil blive nødvendigt, hvis CIP får lov at opføre de to havvindmølleparker og slutte strømmen til energiøens transformatorstation.

CIP har i første omgang søgt om at måtte gennemføre forundersøgelser. Det er det første af i alt tre skridt, der er nødvendige frem mod, at CIP regner med, at de to havvindmølleparker øst for Bornholm kan begynde at producere energi i 2028 eller 2029.

Regionskommunen godkender i sit høringssvar til Energistyrelsen, at CIP kan sætte forundersøgelser i gang. Samtidig beder borgmester Jacob Trøst (K) på kommunalbestyrelsens vegne CIP om flere informationer.

Erhvervsudvalget godkendte mandag borgmesterens udspil til kommunens høringssvar.

Ud af i alt tre mulige ulemper ved endnu en havvindmøllepark bliver landanlæggets størrelse omtalt som den første.

"" Der lægges op til, at havvindmølleparkerne skal nettilsluttes ved Energiø Bornholms transformerstation på land syd for Aakirkeby. Dette kan betyde, at der skal benyttes øget areal til yderligere anlæg. Det oplyses ikke hvor meget i givet fald"", skriver Jacob Trøst i høringssvaret.


ENERGINET KAN IKKE SVARE

CIP vil skulle afklare det med Energinet, hvis strømmen fra CIP's to mulige vindmølleparker også skal bringes i land i energiøens transformerstation. Derfor har kommunen spurgt Energinet hvilke konsekvenser det vil få for størrelsen på energiøens landanlæg, hvis CIP skal have opfyldt sit ønske.

Energinet har dog ikke været i stand til at svare. For Energistyrelsen har ikke bedt Energinet om at indarbejde CIP's ønske om også at bruge Energiø Bornholms landanlæg i sine planer for energiøen.

I stedet prøver regionskommunen nu med sit høringssvar om at få CIP til at løfte sløret for sine mere præcise tanker om, hvor stort et landanlæg investeringsselskabet ser behov for.

"" Hvad er ansøgers planer her, hvornår afklares nærmere med Energinet, og hvordan vil ansøger sikre, at disse arealer afsøges og indrettes med mindst mulig negativ effekt på lokalområdet?"" spørger Jacob Trøst i kommunens høringssvar.

Kommunens to andre bekymringer handler om, at to havvindmølleparker mere også vil gøre flere havkabler nødvendige - og at to ekstra havvindmølleparker øst for Bornholm kan spille negativt ind på fiskeriet, fordi CIP lægger op til at forbyde fiskeri med bundtrawl i mølleområdet.

"" Der lægges op til, at kabelføring ilandføres på Bornholms sydkyst, hvor der i givet fald skal anvendes øget areal til kabler i forhold til det, som Energinet kommer til at benytte.

Hvad er ansøgers planer her, hvornår afklares nærmere med Energinet, og hvordan vil ansøger sikre, at disse arealer afsøges og indrettes med mindst mulig negativ effekt på lokalområdet?"", vil det derfor også lyde i kommunens høringssvar, der endelig vender sig mod fiskernes forhold.

"" Der lægges op til, at der ikke må bundtrawles ved møllearealerne. Dette kan have konsekvenser for lokale fiskere. Går ansøger i dialog med de resterende bornholmske fiskere i forhold til at afklare mulige konsekvenser.

Hvilke eventuelle afbødende foranstaltninger kan ansøger forestille sig?"".

Høringsfasen slutter den 29. september.

Herefter vil klima-, energi-og forsyningsminister Dan Jørgensen (S) afgøre, om CIP må starte en forundersøgelse.

Hvis ministeren giver grønt lys, og hvis CIP vælger at gå videre med projektet efter forundersøgelsen, vil investeringsselskabet senere skulle søge om at måtte opføre de to havvindmølleparker. Får CIP også lov til det, vil selskabet endelig skulle søge om at måtte udnytte energien fra de to havvindmølleparker.

Vælger CIP at gå hele vejen med sin plan, vil regionskommunen også være høringspart i de to næste høringsfaser.

    Investeringsselskabet Copenhagen Infrastructure Partners vil opføre to havvindmølleparker ud over de to, som staten planlægger, og slutte parkerne til Energiø Bornholms kommende transformerstation syd for Aakirkeby. Det vil sandsynligvis gøre et større landanlæg nødvendigt. Computer-visualisering: Energinet"
2022-09-28 00:00:00,Bornholm søger udbytte fra mulige nye havvindmølleparker,Bornholms Tidende,"HAVVINDMØLLER BORNHOLM Bornholm bør få del i fortjenesten, hvis der kommer to nye havvindmølleparker øst for øen, mener kommunen. Op til en femtedel af vindmøllerne kan måske blive bornholmsk ejede. Selskabet bag de planlagte havvindmøller bliver også opfordret til at sætte samarbejder med Bornholms erhvervsliv i system.

Hvis investeringsselskabet Copenhagen Infrastructure Partners (CIP) skal have lov til at opføre to vindmølleparker ud for Svaneke og Dueodde, bør Bornholm også få del i CIP's senere overskud på at sælge strøm fra vindmøllerne.

Det skriver borgmester Jacob Trøst (K) på kommunalbestyrelsens vegne i regionskommunens høringssvar om projektet, som erhvervsudvalget godkendte mandag. I praksis bør det være kommunen, der modtager pengene, hedder det i svaret.

"" Vi mener, at projektudvikleren bør pålægges at understøtte lokalområdet (Bornholms Regionskommune) med et provenu fra elsalget til lokale initiativer, der understøtter kommunalbestyrelsens vision for Bornholm"", skriver Jacob Trøst.

Borgmesteren søger samtidig hjælp i arbejdet med at få penge til Bornholm ud af CIP.

"" Kan Energistyrelsen sikre dette?"", fortsætter høringssvaret.

En femtedel af de to planlagte havvindmølleparker kan muligvis blive bornholmsk ejede. Til en start vil det dog komme an på, hvilken status Energistyrelsen vil give de planlagte vindmølleparker ud for Østbornholm.

Femtedelen af en havvindmøllepark skal udbydes lokalt, når vindmøllerne bliver opført under den såkaldte åben dør-ordning.

Det gælder dog ikke, når der er tale om forsøgsanlæg, og her kan det spille ind, at CIP planlægger at opføre vindmølleparken enten helt eller delvist som flydende vindmøller, en ny teknologi.

"" Administrationen har forespurgt Energistyrelsen, om dette i givet fald vil betyde, at hele anlægget dermed kan regnes som forsøgsanlæg og afventer svar på dette"", fik erhvervsudvalget oplyst før mandagens møde.

"" Der kan være mulighed for 20 procent lokalt medejerskab af parkerne. Hvornår afklares dette, og hvordan udmøntes det?"", spørger regionskommunen i sit høringssvar.

Også andre steder i kommunens høringssvar afsøger Bornholm muligheder for at binde CIP op på forpligtende samarbejder på Bornholm.

Det gælder Rønne Havns rolle som først udskibningshavn i en eventuel anlægsfase - og som servicehavn, når vindmøllerne eventuelt er kommet i drift. Men vil CIP også tage skridt til at sikre lokal arbejdskraft, boliger til involverede medarbejdere og muligheder for det bornholmske erhvervsliv? spørger kommunen i høringssvaret.

"" Hvad vil ansøger specifikt gøre for at fremme disse muligheder herunder eventuelle bidrag til at øge opkvalificeringen og sikre gode boligmuligheder? Vil ansøger være opmærksom på, hvilke opgaver der kan nedbrydes i underentrepriser, så flere små entreprenører kan byde på opgaverne, og vil ansøger bidrage til at synliggøre disse løbende i en fælles udbudsoversigt med Energiø Bornholm?"", spørger Jacob Trøst på vegne af kommunalbestyrelsen.

At få mere strøm ført i land kan også styrke økonomien i at placere et såkaldt Power-to-X anlæg på Bornholm. Anlægget kan omdanne strøm til brint og andet grønt brændstof og vil markant styrke Bornholms ambitioner om at blive et centrum for først og fremmest skibe, der skal tanke grønt brændstof. Men endnu er det uafklaret, om Bornholm vil få Power-to-X, eller om energiøens Power-to-X anlæg vil blive placeret et andet sted.

"" Hvilke konkrete planer har ansøger i forhold til anvendelse og distribution af de store mængder strøm?"" spørger regionskommunen derfor også CIP i høringssvaret.

Kommunen spørger desuden CIP, hvornår selskabet afgør, om de mulige havvindmøller ud for Østbornholm skal være flydemøller eller ej. Flydemøller kan ifølge høringssvaret være "" interessante"" for partnerskabet Baltic Energy Island, som regionskommunen i august indgik sammen med blandt andre Ørsted, Siemens-Gamesa, DTU, Energinet, Rønne Havn og Bornholms Energi & Forsyning. Målet er at skabe et globalt knudepunkt for innovation, test og erhvervsudvikling inden for grøn energi.

"" Hvornår afklares, hvilke mølletyper der vælges? Vil ansøger være indstillet på at indgå i et samarbejde med Baltic Energy Island?"", spørger kommunen derfor også CIP.

Vi mener, at projektudvikleren bør pålægges at understøtte lokalområdet (Bornholms Regionskommune) med et provenu fra elsalget til lokale initiativer, der understøtter kommunalbestyrelsens vision for Bornholm Jacob Trøst (K) afsendt på vegne af kommunalbestyrelsen i regionskommunens."
2022-10-01 00:00:00,Almeborg og Koefoed slår alarm: Nyt budget vil gøre stor skade,Bornholms Tidende,"KOMMUNEBUDGET BORNHOLM Bornholm vil gå glip af store penge, hvis de tre partier bag kommunebudgettet holder fast i at spare medarbejdere væk i Plan og Udvikling, advarer Dansk Industri. Medarbejdere og ledelse bakker bekymringen op med konkrete tal.

Det kan og vil sandsynligvis koste mange, mange penge for hele Bornholm, hvis Enhedslisten, Venstre og Socialdemokratiet holder fast i budgetaftalens del om at fjerne to årsværk i kommunens afdelinger for plan og udvikling.

Det mener Dansk Industri (DI) på Bornholm, der ifølge sit høringssvar om budgettet ser "" med stor bekymring"" på at spare 1,3 millioner kroner ved at skære i antallet af udviklings-og planmedarbejdere. Afsenderne er direktør Michael Almeborg som formand for DI Bornholm og entreprenør Jens Koefoed som formand for DI Byggeri på Bornholm.

"" DI finder forslaget yderst ærgerligt, da Plan og Udvikling løfter en central og vigtig opgave for hele det bornholmske samfunds fremadrettede vækst og udvikling"", skriver de.

At spare to årsværk væk i Plan og Udvikling vil betyde "" en væsentlig forringelse af både sagsbehandlingstiden på lokalplaner og kommuneplantillæg samt understøttelsen af større udviklingsprojekter med betydning for både erhvervslivet og hele det bornholmske samfund"", skriver de også.

Hvis de tre budgetpartier holder fast i planen, vil det ifølge DI Bornholms høringssvar "" i stort omfang være hæmmende for vækst og private investeringer"". Ligesom det vil ramme "" større udviklingsprojekter, som er helt centrale for øens fremtid"".

Som eksempel nævner Michael Almeborg og Jens Koefoed det kommende Nationalt Center for Grøn Energi, der "" som knudepunkt for viden om grøn teknologi, innovation og grøn erhvervsudvikling rummer store perspektiver og ekstraordinære vækstmuligheder for hele Bornholm."" "" Det er helt afgørende, at Plan og Udvikling har de fornødne ressourcer til at understøtte, at Bornholm høster potentialerne ved dette og andre større udviklingsprojekter, der kan skabe en positiv forskel for øens udvikling"", skriver DI Bornholm, der kalder området "" afgørende for den økonomiske vækst og udvikling på Bornholm"".

DI frygter, at spareforslaget "" vil have en negativ indvirkning på hele det bornholmske samfund"" og mener, at der nærmere er brug for at tilføre flere penge i stedet for at spare.

"" I stedet bør Plan og Udvikling på linje med Byg sikres finansiering til fortsat at skabe den store, positive forskel for Bornholm, som er nødvendig for et sundt samfund"", skriver Dansk Industri Bornholm.


PENGE UDEFRA VIL FORSVINDE

Dansk Industri står ikke alene med bekymringen.

Medarbejderne og ledelsen i Plan og Udvikling giver i deres høringssvar udtryk for meget af det samme.

"" Med besparelsen vil Udvikling ikke længere have ressourcer til at indgå i opstart af komplekse og strategisk vigtige projekter, der ofte har stor betydning for erhvervslivet, samfundsudviklingen og indfrielsen af regionskommunens vision om at blive 42.000 borgere"", skriver samarbejdsudvalget i kommunens Center for Regional Udvikling, IT og Sekretariat i sit høringssvar om budgettet.

Kommunens udviklingsfolk har stået bag adskillige projekter, der i dag bliver betragtet som bornholmske flagskibe eller på andre måder henter store penge og åbner nye muligheder op for Bornholm.

For snart 10 år siden gjaldt det Folkemødet, og i september gjaldt det Rønne Havns nye opmarchbaner, hvor kommunen i september fik tilsagn om 25 millioner kroner i støtte. Fremadrettet gælder det blandt andet Energiø Bornholm og Center for Grøn Energi, der har modtaget 27,2 millioner kroner i støtte udefra.

"" Der er ikke ressourcer andre steder i organisationen til at løfte disse projekter"", skriver samarbejdsudvalget, som Udvikling hører under.

At spare på Udvikling vil samtidig betyde, at kommunen vil skulle sige nej tak til penge udefra. Det har udviklingsenheden dog ikke haft mulighed for at oplyse på forhånd: Fordi ideen om at spare på Plan og Udvikling kom fra Venstre, ikke fra et sparekatalog, står stillingerne til at blive sparet væk, uden at Udvikling selv har haft lejlighed til at beskrive følgerne af en mindre udviklingsenhed.

"" Besparelser på projekter vil i de fleste tilfælde have økonomiske konsekvenser, som bør beskrives forud for politiske beslutninger, idet de fleste projekter har en ekstern finansiering fra enten EU, stat eller fonde på typisk 60-85 procent"", oplyser samarbejdsudvalget også i sit høringssvar.


LOVKRAV OPFYLDES IKKE

At skille sig af med lokalplanlæggere kan ifølge samarbejdsudvalget heller ikke betale sig for kommunen.

"" Det vurderes, at en lokalplanlægger, som færdiggør 2-4 lokalplaner om året muliggør private investeringer på mellem 10 og 200 millioner kroner. I tilfældet med Energiø Bornholm og Rønne Havn er beløbene markant højere. Det samfundsøkonomiske fornuftige i en besparelse på lokalplanlægning er derfor tvivlsomt"", hedder det i høringssvaret.

Kommunen har i dag seks lokalplanlæggere, som i øjeblikket har i alt 24 sager i gang. Desuden er de i dialog om yderligere 20 lokalplaner. Dermed har hver lokalplanlægger mere end syv aktuelle sager i gang.

Ifølge høringssvaret arbejder lokalplanlæggerne i sammenlignelige kommuner på mellem én og tre sager ad gangen. På Bornholm kan lokalplanlæggerne ikke altid overholde lovens krav til, hvor lang tid det må tage at behandle en sag om en lokalplan.

"" Der er allerede indført en prioritering af lokalplansagerne, fordi det store sagspres betyder, at det lovmæssige krav om maksimalt et års sagsbehandlingstid (på sager, hvor der ikke skal laves ny kommuneplanramme) ikke kan overholdes"", oplyser høringssvaret.

"" Prioriteringen betyder, at der aktuelt er 2-3 års sagsbehandlingstid på sager vedrørende rekreative faciliteter og erhverv herunder sommerhussager. Infrastruktur og boligsager bestræbes i dag behandlet indenfor et år, fordi disse sager anses for vitale i forhold til indfrielse af regionskommunens vision om 42.000 borgere. Gennemføres besparelsen, vil boligsager kunne opleve en sagsbehandlingstid på op til to år.""."
2022-10-01 00:00:00,Boderne ligner en boreplatform: Kabler skal trækkes den bedste og billigste vej,Bornholms Tidende,"Forundersøgelserne til det nye landanlæg med tilhørende kabler til vindmølleparken er i fuld gang. Den første ansøgning er allerede sendt, og det forventes, at byggeriet kan starte i slutningen af 2024.

Det er sjældent, der foretages forundersøgelser til et så massivt anlægsprojekt, som der for tiden gør i Boderne.

Og at det så sker under blå himmel og med en gedigen havudsigt - det er der bestemt ikke nogen af de arbejdende i flourcerende orange tøj, der klager over.

Et stort kran-lignende maskineri rager langt op i luften - og langt ned i jorden. I disse dage punktbores der nemlig i agerjorden, for at finde frem til, hvordan jorden ser ud under overfladen.

- Der er en meget kompliceret geologi her på Bornholm - særligt i forhold til den bløde jyske muld, fortæller Mads Robenhagen Mølgaard fra konsulentfirmaet GEO.

I området her skal der formentlig etableres kabler, der kan trække strømmen fra havvindmøllerne op til landanlægget, men helt præcis hvor kablerne skal trækkes er endnu ikke besluttet. Derfor er en række detaljerede forundersøgelser nu i gang.

- Vi ved nogenlunde, hvordan den ser ud generelt i området her, men nu skal vi kende detaljerne, så derfor laver vi nogle kerneboringer.

Der bores dybt ned i jorden. Hernedefra trækkes der en prøve på halvanden meter op, som efterfølgende sendes til Jylland, hvor de undersøger den i bund.

Undersøgelserne skal minimere risikoen for, at der sker uventede forstyrrelser under anlægsarbejdet.

- Jorden skal helst være blød, men her på Bornholm er der en meget varieret geologi, så det vigtigste, vi kan finde ud af er hvordan vi kan bygge og grave ned uden at der sker uheld eller uforudsete ting. Det kan være, hvis vi støder på noget der er meget svært at komme igennem, forklarer Bent Sømod, som er projektleder på forundersøgelserne.


VIL BYGGE I 2024

Arbejdet med at undersøge undergrunden skal klarlægge, hvor kablerne nemmest og bedst kan trækkes, hvor landanlægget helt præcist skal placeres, og hvordan det skal se ud. Der bliver lige nu arbejdet i et bruttoområde, der er blevet markeret til formålet.

Det hele er altså stadig bare i gang med at blive undersøgt, og der kan ikke meldes om mere konkrete placeringer - andet end at der er afsat 260 hektar bruttoområde til landanlægget lige nord for Søndre Landevej, og så skal kablerne jo trækkes derop.

- Vi er ude over, at det kunne være ved Dueodde eller sådan noget. Det bliver her i området, fortæller Bent Sømod.

De første ansøgninger om selve projektet i det omtrentlige område er sendt afsted.

Han forventer, at ansøgningen rammer den første offentlighedsfase inden nytår, hvorefter det kommer i høring og så skal det blive mere specifikt.

- Vi udarbejder et forslag til, hvor stort det skal være, og hvordan det skal se ud, og her beder vi folk komme med ideer og forslag, for her har vi noget fleksibilitet. Det går i en slags idéhøring, hvorefter det bliver mere specifikt og så regner vi med at ramme anden offentlighedsfase på det specifikke projekt i starten af 2024, forklarer han.

- Vi ved først, hvor vi helt præcist kommer til at bygge i andet halvår af 2024, når vi får vores tilladelse til at bygge det her landanlæg.

Til den tid har vi analyseret og undersøgt det hele, og fundet den bedste løsning, siger Bent Sømod.

Herefter har man fire uger til at klage, hvis man stadig ikke er tilfreds. Hos Energinet er man ikke blind for, at det er de færreste, der drømmer om en energiø i baghaven.

- Vi oplever, at folk generelt er interesserede, og vi gør, hvad vi kan for at opføre os pænt. Vi har fået lavet nogle gode aftaler med lodsejerne, og vi oplever, at der er en god steming. Men det er jo ikke nogen hemmelighed, at de fleste helst vil være fri, siger Bent Sømod.

Han håber, at forundersøgelserne kan være med til at gøre anlægsarbejdet så hurtigt og problemfrit for bønderne som muligt.

- Det handler om at risikominimere anlægsarbejdet, så der ikke bliver forsinkelser, og så det hele holder sig til planen. Men det er ikke noget, der kommer til at påvirke borgerne - eller man kan sige, at det er jo umuligt helt at undgå at være til gene. Men vi prøver at finde den bedste løsning, så der ikke bliver problemer med afgrøder, dræn og lignende. Vi vil gerne genere så lidt som muligt, siger han.

Når kablerne er gravet ned i mindst halvanden meters dybde, så kommer man nærmest slet ikke til at kunne se det, forsikrer han. Landmanden kan igen dyrke sin jord, som han plejer - eller i hvert fald næsten.

- For de landmænd, der kommer til at afsætte noget af deres jord til kabelnedgravning, venter der en permanent kompensation.

Der kommer til at være nogle afgrøder, de ikke må have, og så må de ikke plante skov - i hvert fald ikke træer med dybe rødder, og det er en væsentlig begrænsning på den jord, man ejer. Derfor får man en erstatning, fortæller han.

Der bliver desuden også ydet kompensation for den tid og den skade, der sker på jorden allerede fra nu af, mens der bores.


MAGNET PÅ KÆLKETUR

Ved siden af det store bor tudser en ATV rundt i adstadigt tempo.

Den giver associationer til vinter på landet, hvor en kælk spændes bagpå et terrængående køretøj, så husets yngste kan få en kælketur.

Her er det bare en stor elektromagnetisk genstand, der får en tur i stedet for en kælk.

Genstanden kan male et farverigt billede af, hvordan jorden er sammensat i de øverste fem-syv meter. Den kan nemlig mærke, hvordan jorden responderer på magneten, og her svarer ler, muld, sand og kalk på forskellige måder.

- Faktisk svarer sand og kalk på samme måde, så det er derfor, vi også bare brug for at trække prøver opad jorden, fortæller Johanne Jensen fra WSP, som står i spidsen for de geofysiske undersøgelser.

- Når vi gør begge dele, får vi et meget præcist billede af, hvordan jordlagene er sammensat.

Arbejdet startede for tre uger siden, og de kommer til at være i området i en lille måned endnu."
2022-10-07 00:00:00,Valgets 5 vigtigste,Bornholms Tidende,"POLITIK Hvilke fem temaer er de vigtigste ved folketingsvalget den 1. november? Det svarer partiernes bornholmske spidskandidater på her.


Peter Juel-Jensen (Venstre) Eergikrise og inflation - For mange kan ikke få enderne til at mødes. Derfor foreslår Venstre et skattestop og at hæve befordringsfradraget. Til folk, der ikke er på arbejdsmarkedet, må vi bruge de metoder, der nu virker.

Forsvaret og sikkerheden - Alle er enige om, at Østersøen er særdeles udfordret. Derfor skal vi have mere samarbejde med landene omkring os, og vi skal investere i Almegårds Kaserne og beredskabskasernen i Allinge.

Vi skal også sikre, at radaren i Almindingen er god nok. For det er vigtigt, at vi hele tiden har det rigtige efterretningsbillede. Transport - Mere kapacitet på godsfærgen til Køge, også fordi energiøen kommer til at lægge beslag på godskapacitet, som ikke skal tages fra det bornholmske erhvervsliv. Flere godsafgange sikret med en tillægskontrakt til Bornholmslinjens nuværende kontrakt. For eksempel to ugentlige godsafgange med Povl Anker, som BHS har foreslået. Sundhed

- Ventelisterne er for lange, og folk med kritiske brud ligger for eksempel i flere uger uden at blive opereret. Problemet er gammelt, men uløst. Vi vil investere i sundhedssystemet og lave en sundhedsreform, også fordi vi får flere ældre og flere med kroniske sygdomme.

Uddannelse og arbejdskraft - Vi mangler hænder, så hvordan skaffer vi flere? Vi bliver nødt til at lokke folk til at arbejde mere, for eksempel med lavere skat, og vi bliver også nødt til at få arbejdskraft ind udefra.


Stine Maureen Rosenqvist (Moderaterne) Sundhed - Vi har nogle store udfordringer med sundhedsvæsnet herovre. Jeg synes, det er så synd, når jeg hører sygeplejerskerne på hospitalet tale om forholdene. Det skal vi have fundet en løsning på. Uddannelse

- Jeg har selv arbejdet i uddannelsessektoren og kan se, hvordan vi bløder på Bornholm. Nu kan jeg eksempelvis se, at elektrikeruddannelsen på andet semester er blevet nedlagt på grund af for få elever. Det betyder, at de ni elever, der er tilbage, skal tage over og færdiggøre deres uddannelse, men de er

altså kun 16 år, så det gør man ikke bare lige. Børn og unge - Vi har nogle unge, som er meget isolerede især efter covid-19. Dem skal vi have op at køre igen. Klima - Jeg er stor tilhænger af det vindmølleprojekt, som er på vej på Bornholm, men det betyder

også, at der er nogle mennesker, der betaler en meget høj pris i forhold til deres nærmiljø. Den konflikt skal vi have talt igennem. Kunst og kultur - Det handler om, at vi skal bruge noget energi på at fortælle om den her fantastiske ø, der kan noget helt udover det sædvanlige på det område. Så vi skal bevare vores kunstog

kulturarbejde så godt, vi kan.


Lea Wermelin (Socialdemokratiet) Økonomi og inflation - Hvis vi bare pumper penge ud i samfundet, risikerer vi at gøre det hele meget værre, fordi inflationen stiger. Vi skal finde en målrettet måde at hjælpe dem, der har mest brug for hjælpen, så vi kommer solidarisk igennem krisen.

Forsvaret og sikkerheden - Vi står åbenlyst i en meget alvorlig situation, og på Bornholm er vi tættere på end noget andet sted i Danmark. Vi skal fortsætte med at støtte Ukraine, så meget vi kan, men vi skal også styrke forsvaret i Østersøen.Velfærd - Vi skal holde fast i minimumsnormeringer, og vi skal sikre flere penge til vores ældre, til vores sundhed og psykiatri. Pengene

skal følge med, når der bliver flere børn og ældre. Vi har behov for at få flere hænder ind i vores velfærd. Klima - Det hænger tæt sammen med den situation, vi står i, hvor vi skal gøre os uafhængige af Putins gas. Her er udbygningen af den vedvarende

energi helt afgørende. Investeringen i en grønnere fremtid er noget af det, vi skal holde fast i. Transport - Transporten er nødt til at stå højt på et bornholmsk folketingsmedlems dagsorden. For eksempel er vi udfordret på godskapaciteten, hvor vi skal have fundet en løsning på de problemer, erhvervslivet oplever.


Birger Nissen (Radikale Venstre) Klima - Vi skal for alvor gøre noget ved den grønne omstilling. Den energikrise, vi har lige nu, kan bruges på at tænke stærkt fokuseret på den grønne omstilling. Miljø - Det læner sig selvfølgelig opad klima, men

det er meget vigtigt for os. Man skal passe på med, at man ikke kun tænker sikkerhedspolitik lige nu, fordi sikkerhed og miljø hænger enormt meget sammen.

Børn og unge - Hele mit liv har jeg har været tæt på børn og unge, og jeg synes, det er så ærgerligt med den mistrivsel, man ser lige nu. Det skal vi have taget hånd om. Sammenholdsregering

- Vi ønsker en regering, der dækker bredere, end den gør nu. Det er det, vi er gået til valg på. Det samarbejdende folkestyre betyder meget for os. Asylpolitik - En fælles europæisk asylpolitik vil være

rigtig godt. Vi skal snakke med de andre lande om, hvordan man løser det her sammen, så vi ikke bare laver vores egen løsning i Rwanda for eksempel. Tidende har forsøgt at få fat på Liberal Alliances spidskandidat Clara Malmqvist, men det lykkedes ikke. Deres synspunkt skal dog selvfølgelig også have lov til at komme til orde på et senere tidspunkt.


Henriette Søvind (Det Konservative Folkeparti) Psykiatrien - Det er en af hovedårsagerne til, at jeg stiller op. Lige nu skal man til København for at få sit barn udredt, fordi vi ikke har noget her på øen. Der er flere metoder, man kan bruge for at løse det, men det kræver, at det bliver prioriteret højere.

Sundhed - Vi skal sørge for, at der kommer læger og sygeplejersker hertil, så det er mere trygt at blive ældre, eller hvis man bliver syg. Erhvervslivet - Det skal være nemmere at være erhvervsdrivende, så man ikke bruger så meget tid på noget, der ikke giver værdi. Skattelovgivningen er for svær at gennemskue, som den er

nu. Nogle af reglerne er for rigide. Energiøen - Vi skal have kigget på, hvad dem der skal bo tæt på den skal have. Jeg synes, vi skal arbejde hen mod, at de ikke føler, at de lider et stort tab ved at bo tæt på energiøen.Forsvaret og sikkerheden - Der skal investeres mere i Forsvaret. Vi kunne uddanne nogle flere folk, fordi sikkerhed er altafgørende med den situation, vi står i lige nu.


Mette Sode Hansen (Dansk Folkeparti) Psykiatri - Vi skal sikre, at både børn og voksne får en ordentlig behandling i psykiatrien. Den psykiatrilov, der er blevet lagt frem, er en god start, men det er slet ikke nok. Velfærd

- Vi oplever mange enkeltsager, der ikke bliver behandlet ordentligt, blandt andet omkring mennesker med handicap. Vi skal sikre, at mennesker med behov for hjælp rent faktisk får den. Beskæftigelse - Vi skal blive bedre til at få folk på den rigtige form for forsørgelse. Jobcentrene er gode til at afklare folks muligheder og evner, men de skal have de rigtige rammer til det.

Energikrise og inflation - Folk med behov skal have hjælp nu, ikke til januar. Vi skal blandt andet se på at sænke momsen på fødevarer. Transport - Vi har ikke fragtkapacitet nok på Bornholm. Det er vi nødt til at få for at have et velfungerende erhvervsliv. En ren fragtrute

uafhængig af passagertransport kunne være en mulighed.


Martin Kelleher-Petersen (Alternativet) Klima - Vi skal væk fra fossile brændstoffer og have meget mere vedvarende energi. På Bornholm skal vi arbejde for at få mest muligt ud

af den kommende energi-ø. Arbejdsmarked - Vi ønsker en fire dages arbejdsuge. I Danmark er det en snak mellem arbejdsmarkedets parter, men vi vil godt sætte til debat, om vi kan få et liv, der er mere i balance og med mere fleksibilitet med en fire dages arbejdsuge.Landbrug - Vi skal omstille landbruget, men vi skal

gøre det uden at afvikle det. Vi skal finde ud af, hvordan landbruget bedst kommer fra animalsk til vegetabilsk produktion. Udlændinge - Vi skal have en human udlændingepolitik, og vi synes, at man for længe har tænkt på og talt om et A-hold og et B-hold. Vi skal tale

med hinanden i stedet for om hinanden. Forvaltningsdomstol - Med en forvaltningsdomstol vil vi sikre folk mod at blive klemt i et system, der tit tænker mere på sig selv end på borgerne. Det handler om at sikre folk, der kommer i klemme i systemet.


Bjarne Hartung Kirkegaard (Kristendemokraterne) Klima og energi

Erhverv og beskæftigelse Børnepasning og folkeskole Sundhed og psykiatri Ældrepleje Bjarne Hartung Kirkegaard oplyser, at Kristendemokraterne går til valg på ""værdighed, bæredygtighed og frihed"" - og at de tre ord kan foldes ud over alle de fem temaer.


Andreas Grosbøll (Socialistisk Folkeparti) Børn og unge - Vi har for mange børn og unge, der ikke trives. Der er brug for, at vores børn oplever, at der er kompetente voksne i de tilbud, vi har til dem.

Uddannelse - Man skal se på, hvad det egentlig er, man vil med vores folkeskole. Den skal sættes fri, så der ikke er det samme antal bindende regler, som der er nu. Der er for mange centralt definerede mål og regler for skolerne, og vi synes, der skal være mere plads til, at man lokalt får defineret den enkelte skole ud fra de forudsætninger, man har.

Psykiatrien - Der er ikke nok sengepladser i psykiatrien, og der er ikke nok personale til at tage sig af de borgere, der har brug for hjælp. Der mangler simpelthen hænder, som er uddannet indenfor feltet.

Klima - Der skal gøres noget ved den måde, vi driver landbrug på. Vi skal have mere vild natur, så vi sikrer biodiversitet, og vi skal gøre mere for sænke CO2-udslippet yderligere. Forsvaret og sikkerheden - Vi skal forholde os til, hvilket forsvar, vi skal have i fremtiden. Mit ønske er, at vi har

et forsvar, som har en teknologi og et mandskab, som reelt kan varetage de opgaver, vi står over for.


Jakob Buchwald Busk (Nye Borgerlige) Forsvaret og sikkerheden - I Danmark har vi cirka 2.700 soldater. Og vi bruger 30 milliarder på Forsvaret. Man kunne starte med at udfordre forretningsmodellen. Man bør indrømme, at den model,

der er lige nu, er forkert. Økonomi - Det handler primært om det kollaps, der er kommet på vores energi, hvor man ikke kan få det til at hænge sammen på grund af de stigende energipriser samt inflationen. Energikrise - Det er jo konsekvensen af det kollaps, der

er sket med vores energi. Klima - Det hænger sådan set sammen med energikrisen. Vi skal gøre os mere uafhængige af russisk gas. Velfærd - Vi bliver nødt til at indføre en ny borgerlig politik, så danskerne kan begynde at tjene nogle penge igen. Den skruetvinge, der er lagt på danskerne lige nu, bliver man nødt

til at løsne, så vi kan få vores egne penge tilbage. Lige nu er den strammet, så blodet hverken kan komme til hjerne eller hjerte.


Laura Kofod (Enhedslisten) Klima - Vi skal have den grønne omstilling til at gå stærkere, og vi skal også sætte gang i flere lokale vindmølleparker. Kommuneøkonomi

- Vi skal have mange flere penge ud til kommunerne, så kommunerne kan sikre velfærden. Vi skal også have en mere rimelig udligning mellem velhavende og ikke velhavende kommuner.

Udlændinge - Vi skal have flere kvoteflygtninge, og vi skal give flere statsborgerskaber til folk, der er født her. Mange borgere i Danmark mangler grundlæggende rettigheder. Uddannelse og arbejdskraft - Det er næsten umuligt at ansætte for eksempel

sosu-assistenter og sygeplejersker, og bag det problem ligger et spørgsmål om løn. Vi vil sætte fem milliarder kroner i en ligelønspulje, der skal rette op på nogle historiske skævheder. Energikrise og inflation - Vi skal hjælpe folk gennem krisen, så de ikke skal gå fra hus og hjem. Det vil vi blandt

andet finansiere ved at beskatte overnormale fortjenester som dem, som for eksempel nogle energiselskaber har lige nu.


Vibeke Brønnum (Danmarksdemokraterne) Sundhed - Bornholmerne skal have de samme tilbud som danskere i resten af landet. Særligt de meget syge har ikke de samme muligheder i

dag og har for eksempel ikke mulighed for overnatning, når de er ovre for at blive behandlet. Landbrug - Vi skal have en grøn omstilling - men det skal være i takt med, at landbruget kan følge med. Erhverv

- Små og mellemstore virksomheder har alt for meget bøvl med at starte og drive virksomhed. Det skal vi gøre mere enkelt. Også på Bornholm bremser skøre regler for erhvervsinitiativer, for eksempel muligheden for dambrug ved Nexø Havn. Transport - Undersøg muligheden for at få hurtigfærgen til at sejle til Køge. Og hvorfor har Bornholm kun en godstransport om dagen?

Flexboliger - Åben mere for flexboliger i de syv bornholmske byer, hvor der i dag er forbud mod flexboliger."
2022-10-11 00:00:00,Dan Jørgensen nåede at godkende plan for energiøen,Bornholms Tidende,"Den danske andel af udgifterne til at opføre elinfrastrukturen til Energiø Bornholm ventes at blive tre milliarder kroner lavere end tidligere antaget, fordi Danmark og Tyskland i sommer indgik en politisk aftale om det storstilede energiprojekt.

Klima-, energi og forsyningsminister Dan Jørgensen (S) har godkendt Energinets ansøgning om elinfrastrukturen til Energiø Bornholm. Det skete i tirsdags inden valgudskrivelsen, fremgår det af en orientering til Folketingets Klima-, Energi-og Forsyningsudvalg.

"" Projektet skal gennemføres i overensstemmelse med beskrivelserne i materialet, der er fremsendt til brug for sagens behandling, herunder valg af teknisk løsning og øvrige forudsætninger, der fremgår af Energinets business case for projektet"", skriver Dan Jørgensen til udvalget.

Han oplyser, at det er en forudsætning, at Energinet indgår en aftale med tyske 50Hertz om fordeling af ejerskab, omkostninger og indtægter.

"" Der pågår fortsat forhandlinger mellem Energinet og 50Hertz herom,"" skriver ministeren.

I sommer kom det frem, at Energinet opererede med et anlægsbudget på 16,9 milliarder kroner til landanlæggene på Bornholm og Sjælland samt kablerne, der skal bruges til Energiø Bornholm. Siden da har Danmark og Tyskland indgået en politisk aftale om tysk tilslutning til energiøen.

Denne aftale har rokket ved forudsætningerne bag Energinets beregninger, og den danske andel af anlægsbudgettet er derfor reduceret fra 16,9 til 13,9 milliarder kroner eksklusive risikoomkostninger, meddeler Dan Jørgensen. Derudover forventes Energinets afledte driftsomkostninger at blive reduceret fra 121 til 114 millioner kroner om året.

Den samlede pris for Energiø Bornholm, når opførelsen af havvindmølleparkerne og anlæg af kablerne ind til kysten medregnes, ventes at blive omkring 70 milliarder kroner, meddelte Dan Jørgensen i september i et svar til Peter Juel-Jensen (V).

ACCEPT FRA KOMMUNALBESTYRELSEN Energiø Bornholm skal efter planen stå færdig i 2030. I slutningen af august blev det formelt besluttet at øge projektets størrelse fra 2 til 3 gigawatt. Havvindmølleparkerne skal opføres syd og sydvest for Bornholm mindst 15 kilometer fra land, mens landanlægget ventes at blive placeret inden for et udvalgt bruttoområde på 260 hektar på Sydbornholm ved Sdr. Landevej, Limensgaden og Vasegårdsvej.

I september godkendte kommunalbestyrelsen den placering, som Energinet foretrækker, efter at flere bornholmere i høringssvar havde peget på alternative områder, der efter deres mening ville egne sig bedre. Næste skridt bliver at udarbejde et tillæg til kommuneplanen og en ny lokalplan for området.

Landanlægget kræver et areal på 70-90 hektar (0,7-0,9 kvadratkilometer). Det skal rumme et omformeranlæg og højspændingsudstyr, så den grønne strøm kan transporteres til Sjælland og Tyskland som jævnstrøm med en spænding på 400 kilovolt.

Transformationen fra veksel-til jævnstrøm er kompliceret og kræver nogle store bygninger, der ventes at få en højde på cirka 25 meter. Bygherren Energinet har endnu ikke offentliggjort, hvordan landanlægget kommer til at se ud, ligesom der ikke er lavet nogen visualiseringer, hvor det store byggeri vises i det flade sydbornholmske landskab.

I september godkendte kommunalbestyrelsen den placering, som Energinet foretrækker, efter at flere bornholmere i høringssvar havde peget på alternative områder, der efter deres mening ville egne sig bedre."
2022-10-12 00:00:00,"Kristendemokraterne var det parti, jeg var mindst uenig med",Bornholms Tidende,"Bjarne Hartung Kirkegaard har være i politik i mange år, og nu stiller han - igen - op til Folketinget.

Hvornår og hvordan fandt du ud af, at du er kristendemokrat? - Uha, så skal vi mange år tilbage. Dengang hed det Kristeligt Folkeparti, som i 2003 skiftede navn, men det er samme butik.

Det var i 1970' erne, jeg blev meget passivt medlem af partiets ungdomsafdeling. Jeg var også med i Kristelig Lytterforening, som var en upolitisk forening, hvor jeg var aktiv, og derfor var jeg nødt til at være passiv partipolitisk.

Men senere byttede jeg om og blev passivt medlem af lytterforeningen og aktiv i partiet. Jeg var medlem af fritidsnævnet i Allinge-Gudhjem Kommune, valgt for KFUM og K og sad som suppleant for en fra dykkerklubben Calypso, men han rejste efter to år, og så tog jeg over. Vi indkaldte for eksempel økonomiudvalget til møde om boldbanerne på Allinge Stadion, og jeg fandt ud af, at det der med politik var lidt spændende.

- De spurgte mig så i partiet, om jeg kunne tænke mig at stille op, og det gjorde jeg til kommunalbestyrelsen i 1981. Jeg blev førstesuppleant for vores mand i Allinge-Gudhjem, men kom aldrig i funktion. I 1985 stillede jeg så op til Amtsrådet og blev valgt ind i 1986. Jeg oplevede, at jeg hørte hjemme i Kristeligt Folkeparti, fordi det var det parti, jeg var mindst uenig med.

Du har stillet op nogle gange til Folketinget? - Ja, i hvert fald i 2011 stillede jeg op, og dengang var jeg kandidat på Sjælland. Vi havde da nogle andre kandidater på Bornholm, og jeg var landsformand i årene 2008-11, og da der så manglede en kandidat på Sjælland, rakte jeg hånden op og sagde: "" Det er mig"". Jeg har også tre gange været kandidat ved Europaparlamentsvalg.

Hvorfor vælger du at stille op? - Du kan sige det sådan, at jeg næsten har været på alle poster. Jeg har været landsformand, jeg har været ham, der hænger plakater op, jeg har delt brochurer ud, jeg har både været ham, der står bagest og forrest, så du kan jo kalde mig partisoldat, og det er, fordi jeg mener, vi kan gøre en forskel. Jeg synes, Kristendemokraterne hører til Folketinget, og jeg håber, vi igen kan få en folketingsgruppe.

Hvad ser du som valgets overordnet vigtigste tema? - Det er et rigtig svært spørgsmål, for det ændrer sig jo hele tiden. Lige i øjeblikket er det allervigtigste, hvordan de allerfattigste i det her samfund overhovedet klarer energikrisen.

For giver man dem penge til elregningen eller noget andet, vil der være nogle andre, der sidder og holder vejret, fordi de er bange for, at inflationen får et ordentligt smæk opad. Så det er noget af det allervigtigste at finde ud af, hvordan man får gjort det her rigtigt. Og jeg er enig med en fra mit parti, som har sagt, at selv om der er valgkamp, så burde folketingsmedlemmerne sige, at okay, nu sætter vi valgkampen på stand by i nogle dage, mødes og laver et nationalt kompromis, som sikrer, at vi får hjulpet alle, der er havnet i en kattepine. Det gælder jo både en række små virksomheder og dem, der ikke kan betale elregningen, fødevarer og så videre.

- Man kan sige, at velfærdssamfundet kan ikke løse det hele, og det samme gælder penge, for der mangler hænder, men til gengæld er der nogle frivillige organisationer som Kirkens Korshær, Stop Madspil og så videre, som gør et kæmpestort stykke arbejde i forhold til nogle af de mennesker, som har det allersværest i vores samfund, og ligesom staten giver støtte til udenlandske organisationer af samme type, når nogen sulter et sted ude i verden, kunne vi måske gøre det samme her. Desværre tror jeg ikke, nogen tør sætte valgkampen på stand by i nogle dage for at finde frem til sådan en løsning, men det kunne have været fint, for der er virkelig nogen i klemme rundt omkring.

Hvad ser du som valgets vigtigste tema for Bornholm? - Det er flere ting. Klima og energiø, hvordan kan Folketinget støtte bedst muligt op om det? Det handler om at fjerne nogle sten på vejen og eventuelt hjælpe Bornholms Regionskommune med at få dækket nogle af udgifterne til sagsbehandlingen af det her projekt. Måske også bidrage til, at man kan få ansat nogle folk til det, for der kommer nogle flaskehalse. Ud over energiøen er der jo også firmaet Copenhagen Infrastructure Partners, CIP, som vil bygge vindmøller øst for Bornholm. De har tænkt sig, at vindmøllerne skal snurre allerede i 2027, og skal det ske, skal meget falde på plads, deriblandt sagsbehandlingen i regionskommunen.

Hvor meget tid bruger du på at føre valgkamp? - Jeg bruger al min ... nej, jeg skal ud at slå min græsplæne, så jeg bruger ikke al min tid på det, men rigtig meget tid ind imellem at jeg også passer biksen som bestyrelsesformand i Nexø Havn og som medlem af kommunalbestyrelsen.

Lokalpolitik bruger jeg nok 25-30 timer på om ugen.

Hvor mange af dine egne penge kommer du til at bruge på valgkampen? - Et sted mellem 5.000 og 10.000 kroner, tror jeg.

Tror du på, at du kan blive valgt? - Nja, der skal jo kun findes to mandater på Bornholm, og alle målinger viser, at det ene nok går til Lea Wermelin (S) og det andet formentlig til Peter Juel-Jensen (V), men der er jo to-tre stykker, som bider ham i haserne. Vi andre samler stemmer til vores partier, det gør jeg også, og det gør jeg, fordi jeg kender nogle gode folk i København og Jylland, som jeg godt kunne tænke mig skulle repræsentere mig eller os, altså Kristendemokraterne i Folketinget. De kan bære den fakkel, om jeg så må sige, som jeg nok ikke kommer til at bære, fordi jeg stiller op på Bornholm.


DAGENS KANDIDAT

Valgkampen er i gang, og Tidende har derfor skiftet dagens navn ud med dagens kandidat. Her vil der hver dag, i vilkårlig rækkefølge, blive præsenteret en af folketingskandidaterne på Bornholm, så man forhåbentlig kan blive lidt klogere på, hvem krydset skal sættes hos."
2022-10-14 00:00:00,"Vi skal sikre, at energiøen giver et afkast til Bornholm",Bornholms Tidende,"

Original view not available for this article
Vi skal sikre, at energiøen giver et afkast til Bornholm
Friday, October 14, 2022 Bornholms Tidende Section 1 Page 20 Anders Liljeroth... 926 words Id: e9254dbf
thumbnail
DAGENS KANDIDAT Caroline Meyer White stiller op til Folketinget for Alternativet på Bornholm. Hun mener energiø, boligmangel og miljøet er vigtige emner i valgkampen.

Hvorfor stiller du op til Folketinget? - Det gør jeg, fordi jeg gerne vil give mit bidrag til arbejdet for de værdier og de løsninger, som Alternativet byder ind med. Det er noget, der taler helt tydeligt til mig. Og det er nogle indsatser, jeg på mange områder har arbejdet for i mange år, og som jeg nu tager fra en politisk vinkel.

Så du har arbejdet med de samme temaer tidligere? - Ja, i forhold til at finde nogle veje i den omstilling, som vores samfund kommer til at gå igennem. Jeg har arbejdet enormt meget med, at det faktisk kan føre til noget endnu bedre. Det er ikke nødvendigvis afsavn, apati og depression, vi behøver at falde i, fordi vi skal løse vores klimakrise. Vi kan faktisk lave nogle omstillinger, som gør tilværelsen bedre.

Hvad ser du som valgets overordnet vigtigste tema? - Der er ikke nogen tvivl om, at de akutte forhold med krig, energikrise og inflation, de er meget aktuelle. Og så mener jeg stadig, at de forhold, der også er presente, i forhold til det man kan kalde en trivselskrise, er et vigtigt tema. Hos os voksne handler det om, at mange er stressede. Hos vores børn og unge er der meget mistrivsel. Og så vores klima, som har brug for en forebyggende indsats.

Vi skal forsøge at lave en omstilling nu, så vi udligner og forebygger, at der kommer rigtig store regninger i nær fremtid.

Hvad ser du som valgets vigtigste tema for Bornholm? - Det er, at vi får nogle politikere, både lokalt og nationalt, som i den grad kan sikre, at energiøen vil give et afkast til Bornholm.

Der kommer en kæmpestor investering igennem det bornholmske samfund, og vi skal have nogle politikere, der stamper i jorden og kræver, at der skal være noget af det, der drypper af på Bornholm. Jeg mener, at vi skal smøge ærmerne op og kræve, at vi får hjælp til at få foretaget de investeringer, der skal til for at rejse de boliger, som vi mangler på Bornholm. Både for at kunne tage imod den arbejdsstyrke, som vil komme i forhold til energiøen, men også for at vi i fremtiden kan stå i en situation, der kan vende det bornholmske samfund. På den helt korte bane, skal vi bede de forskellige partnere om, at vi får gang i kollegier, for vi har allerede i dag sygeplejestuderende, der ikke kan finde et værelse, og som af den grund ikke kan komme til at studere på Bornholm. Så vi skal have sikret Campus Bornholms eksistensgrundlag og få sikret, at vi får den tilflytning, der er på vej, hvis vi ellers bare kunne tage imod den.

- For nogle af spillerne, der er på banen, vil det være et greb i lommen, men det kræver, at politikerne er vakse og at de stamper i gulvet og siger, "" vi sørger for, at jeres store grimme landanlæg får et sted at ligge, og vi forstår, at vi alle må bidrage til at det lykkes, men derfor har vi brug for jeres hjælp til det med flere boliger.

Hvor meget tid bruger du på at føre valgkamp? - Indtil videre har det ikke været det helt store. Men jeg håber, at jeg kan geare lidt op de sidste par uger. Men ved siden af arbejde, familie og bofællesskab, så bliver det den tid, der er tilbage efter andre forpligtelser.

Du bor stadig i et bofællesskab? - Ja, og jeg er i høj grad primus motor i at få det op at køre. Vi er stadig lidt under etablering, så jeg kan stadig ikke helt slippe det.

Hvad er dit daglige arbejde? - Jeg er projektleder hos kommunen i det, der hedder Nationalt Center for Grøn Energi, som handler om, hvilke effekter vi kan skabe i kraft af energiøen. Og der er nogle effekter, vi kan skabe ved bare som medarbejdere at lægge os i selen, men der er flere ting, der kræver, at politikerne træffer de rigtige beslutninger. Vi kan sagtens pege på forskellige muligheder, som vi mener er de rigtige, men vi kan ikke træffe beslutningerne.

Hvor mange af dine egne penge bruger du på valgkamp? - Ikke mange - under 1.000 kroner indtil videre. Partiet løfter også en lille klat, men jeg har ikke fået printet noget i denne runde.

Jeg havde nogle gamle valgplakater, som jeg skal have hængt op. Og derudover kører valgkampen på de sociale medier og gennem medierne.

Hvorfor stiller du op, når din chance for at blive valgt er så lille? - Det er fordi det er værdierne, det handler om, og for os er det vigtigt, at vi skal have Alternativet ind med en god håndfuld mandater.

Så det er derfor.

Hvad er det vigtigste nye, du har lært ved at stille op til Folketinget? - Jeg har lært en supersej medkandidat at kende. Han er jo dukket op i forbindelse med valget her, Martin Kelleher Petersen.

Det er den vigtigste nye begivenhed, der er sket i valgkampen.

Kan I bruge hinanden i det politiske arbejde? - Ja, helt bestemt."
2022-10-15 00:00:00,Fra havvind til brint: CIP lægger op til et storstilet bornholmsk power-to-X-anlæg,Bornholms Tidende,"Virksomheden bag ideen om at opføre to havvindmølleparker øst for Bornholm har været på Bornholm for at møde de lokale aktører. Copenhagen Infrastructure Partners er indstillet på, at deres havvindmøller ikke nødvendigvis bliver koblet til elnettet. Derimod skal strømmen først og fremmest omsættes til brint eller andre brændstoffer på et bornholmsk elektrolyseanlæg.

M eget er gennem de seneste tre år sagt og skrevet om vindmølleprojektet Energiø Bornholm, som ventes at være klar til at producere strøm fra hundredvis af havvindmøller i 2030. Derfor virker det utroligt, hvis det statslige megaprojekt virkelig skulle blive overhalet indenom af et havvind-projekt af samme størrelse på den anden side af Bornholm. Men det er ambitionen hos Copenhagen Infrastructure Partners - ofte bare kaldet CIP. Virksomheden indsendte i juni ansøgninger til Energistyrelsen om at opføre to havvindmølleparker på hver 1,5 gigawatt - den ene med flydende vindmøller - øst for Bornholm, og målet er at blive hurtigere færdig med byggeriet end aktørerne, der vinder statens udbud. Det fortæller direktør i CIP Magnus Brogaard, da Tidende lægger vejen forbi det pengestærke firmas domicil i Københavns Nordhavn.

- Det, som er unikt ved de her projekter, er, at vi er stand til at levere dem tidligt og forud for de statslige udbud ved Rønne Banke, som ventes at stå klar i 2030. Vi forventer at kunne levere de her projekter i 2027 og dermed være med til at starte det hele op.

Indtil videre er CIP et skridt bagefter energiøen.

Den første fire uger lange høringsrunde er overstået. Ansøgningen, som Tidende omtalte, da høringen gik i gang, ligger nu hos Energistyrelsen. Den kommende klima-, energi-og forsyningsminister skal efter et valg beslutte, om CIP skal have tilladelse til at lave forundersøgelser. Sidst på året håber CIP på at få tilladelse til at gå videre med forundersøgelserne til havs.


GRØN BRINT

Hvordan kan man overhale et statsligt ejet havvindmølleprojekt, der er afhængig af kabler til Sjælland og Tyskland? Har CIP ikke brug for de samme forbindelser, og bliver landanlæg og kabler ikke nødt til at udvides for at have plads til den ekstra elektricitet? Det kunne man tro, men i CIP's plan er det primære output ikke strøm til elnettet i Østersølandene. Det er tværtimod grønne brændstoffer, først og fremmest brint produceret ved hjælp af elektrolyse på et powerto-X-anlæg, som CIP ønsker at opføre på Bornholm.

- Vi regner ikke med at få fuld adgang til det kollektive elnet i forbindelse med de to foreslåede projekter. Energinets forbindelse til Tyskland og Sjælland og anlægget regner vi med er dimensioneret til Energiø Bornholm.

Derfor forventer vi, at vores power-to-X-projekt vil være den absolut primære aftager, siger Magnus Brogaard.

- Vi er ret sikre på, at vi har både kompetencerne og midlerne til at skabe sådan et power-to-X-anlæg.

Så outputtet fra havvindmølleparkerne er faktisk i høj grad power-to-X, altså forskellige grønne brændstoffer? - Ja.

Hvilke former for grønne brændstoffer har I at vælge imellem på Bornholm? Kan du fortælle om jeres overvejelser? - Det første og primære produkt er jo grøn brint. I elektrolyseprocessen spalter man vand og får brint, og den tænker vi kan føres via rør til Tyskland og bruges i deres brintnet.

Noget af det, vi vil kigge på, er ambitionerne om at levere grønne brændstoffer til skibstrafikken, og her tænker jeg umiddelbart på ammoniak, siger Magnus Brogaard, der i september mødtes med Rønne Havn under besøget på Bornholm.

Rønne Havn er i samarbejde med blandt andre Ørsted, Molslinjen og Topsøe med i et konsortium, der arbejder med planer om at producere grønt skibsbrændstof på Bornholm og populært sagt etablere en tankstation for fartøjer i Østersøen. I CIP kan man godt se sig som en aktiv medspiller, men de afgørende beslutninger om, hvad de store strømmængder fra østlige havvindmølleparker skal omsættes til, bliver først truffet senere.

- Så udestår spørgsmålet om, hvor meget vi eventuelt kan tænke vores projekt ind i de planer, som Rønne Havn har for grønne brændstoffer til skibe? Hvor meget kan tænkes ind i et aftag til Tyskland, hvor man i givet fald skulle lægge et rør. Nu er det generelt meget billigere at flytte energi via rør end ved el-transmission, så på den måde kan der være en case. Arbejdet med de planer ligger og venter på, at vi kan komme i gang med forundersøgelserne, siger Magnus Brogaard.

Det kan også komme på tale at levere strøm til elnettet, fortæller CIP-direktøren - enten gennem en kobling til det bornholmske elnet eller via Energinets fremtidige transformatoranlæg på Sydbornholm og derfra videre til Sjælland og Tyskland gennem energiø-kablerne.

- Det kan måske foregå over to faser - først med en adgang til det bornholmske net og senere kan man se på, om man kan kobles til energiøens nye anlæg og få lidt kapacitet fra 2030. Men vi tror, det bliver en relativt begrænset mængde, så man skal forestille sig, at havvindmøllerne leverer produktionen ind til et power to X-anlæg, som vi selvfølgelig skal finde ud af, hvor det skal ligge - og hvor meget det kommer til at fylde.

Det kan jeg ikke svare dig på endnu, siger Magnus Brogaard.


NEDGRAVET POWER-TO-X

Han forklarer, at CIP for alvor vil sætte gang i arbejdet med at placere og dimensionere et power-to-X-anlæg og kabelforbindelser på land, når/ hvis virksomheden får grønt lys til at tage hul på forundersøgelserne.

- Vi har ikke en detaljeret beskrivelse af præcist, hvordan de anlæg skal se ud, og hvor store de bliver. Men det vil være det, vi vil fokusere på at få på plads, så snart vi har en tilladelse til at gå i gang med at indsamle data. Vi har i CIP arbejdet en del med det visuelle udtryk på power-to-X-delen, blandt andet i forbindelse med vores øer i Nordsøen.

Kan man grave dem ned? Det mener vi godt, at man kan - i hvert fald delvist. Kan man integrere dem i naturen? Det mener vi også. Der ligger nogle indledende tanker om, hvordan man får dem integreret i omgivelserne.

Som man kan fornemme af svarene, er CIP's overvejelser om, hvordan energien fra havvindmølleparker specifikt skal bruges, stadig i en indledende fase. Havvindmølleparkernes endelige størrelse er også usikker, og de to ansøgninger skal opfattes som bruttoansøgninger, fortæller direktøren.

Skal det forstås sådan, at jeres to projekter hver især har en størrelse på "" op til"" 1,5 gigawatt? - Ja. Men det er klart, at vi gerne vil have noget skala og en vis størrelse i dem. De er lavet med henblik på at kunne opnå stordriftsfordele.

Det er også årsagen til, at vi har rykket projekterne så langt væk fra kysten, siger Magnus Brogaard.

Han har svært ved at svare på, hvor store havvindmølleparkerne ved Bornholm som minimum skal være, for at det giver mening at realisere projektet, men han fremhæver flere gange, at "" skala"" er et nøgleord.

- Du skal jo også have en dimensionering, som både passer til power-to-X-produktionen, man gerne vil have, og den infrastruktur og det aftag, man har brug for videre derfra. Det er svært at svare på, præcist hvor meget der skal til. Men 1 gigawatt vil jeg sige, at man skal op på.

Den endelige udformning af CIP's projekt vil afhænge af forundersøgelser og mange andre ting, der endnu ikke er afklaret.

- Det er et meget tidligt stadie, siger Magnus Brogaard.

- Ansøgningerne definerer et bruttoområde, hvor projekterne kan ligge - henholdsvis 41 og 25 kilometer øst og syd for øen.

Møllerne kommer ikke uden for de områder, men vi har nu en høj grad af fleksibilitet til at tilpasse projekterne - både efter hvad vi finder på havbunden, hvilken brug der ellers er af havet, og hvordan vores power-to-X-anlæg skal dimensioneres, siger Magnus Brogaard og fremhæver et par centrale uafklarede spørgsmål: - Hvad er der plads til på Bornholm i forhold til landanlæg? Og hvad bliver brugen af energien? Hvor længe har I egentlig haft kig på de her vindområder? - Vi gik i gang i foråret, siger Magnus Brogaard og fremhæver, at de markante politiske udmeldinger om udbygning med vedvarende energi har spillet ind på CIP's beslutning om at starte arbejdet op.

- Vi har været igennem al den data, der har været til rådighed om havplaner, maritim trafik, Natura 2000-områder og så videre - og selvfølgelig også kigget på, hvilke områder der er reserveret til statslige udbud.

Og så har vi med stor interesse kigget på hele området omkring Bornholm - også med afsæt i de visioner, der ligger for Bornholm som et helt centralt sted for den grønne omstilling.

Og rollen som energi-hub i Østersøen, fortæller Magnus Brogaard.


STARTSKUD PÅ LOKAL INVOLVERING

En lille CIP-delegation besøgte i september Bornholm. På programmet var møder med blandt andre Rønne Havn, Bornholms Energi og Forsyning, regionskommunen og Nexø Havn, der med placeringen kan få en vigtig rolle i forbindelse med driften og vedligeholdelsen af havvindmølleparkerne. CIP vil meget gerne stå bag projekter, som er tænkt ind i lokale interesser og Bornholms rolle som energi-hub, forklarer Magnus Brogaard - Vi mener, at vi kan være med til at sætte tingene i gang og være med til at sætte nogle standarder for hav-og biodiversitet - og sætte nogle standarder for, hvordan dialogen med lokalbefolkningen kommer til at se ud. Vores tur i sidste uge var startskuddet, fortæller Magnus Brogaard og lover samtidig, at bornholmerne snart får mere materiale om parkerne.

- Vi har lavet nogle visualiseringer, som vi gerne vil vise frem lokalt. De viser, at man stort set ikke kommer til at kunne se dem.

Jeg tror, mange bornholmere gerne vil vide mere om, hvad der skal foregå på landjorden.

Hvornår begynder I at interessere jer for den del af projektet? - Det tror jeg, vi vil gå i gang med i begyndelsen af næste år. Forventningen er, at vi får tilladelsen til at indlede forundersøgelser i slutningen af i år. I 2023 vil vi gå i gang med både tanker og dialog omkring landdelen parallelt med forundersøgelsen ude i havet.

CIP og vindmøllebranchen har - ligesom klimaet og energiforbrugerne i al almindelighed - en interesse i, at udbygningen af havvind kommer i gang i løbet af den næste håndfuld år.

- Alle de statslige udbud ligger til at skulle leveres i 2030, Hesselø måske i 2029. Det kommer til at skabe et kæmpe pres på leverandørkæden.

Andre europæiske lande - Holland, Tyskland, Belgien, England, Norge - vil have deres projekter leveret lige præcis der, fordi de politiske målsætninger er lagt i 2030. Det gør, at hvis vi lige kan komme ind med de projekter et par år før, vil der være en stor mulighed - både for at få værdikæden i gang, også for at undgå at blive fanget i en flaskehals. Så det er vores interesse kommercielt, men også leverandørernes interesse i at komme i gang, siger Magnus Brogaard og opsummerer samtalen.

- De næste to år vil vi blive klogere på projektet.

Vi er dedikeret til at få leveret nogle skalérbare projekter, som også tager sameksistens med ind i billedet.

Et par timer efter besøget hos CIP tikker en sms ind fra en af de bornholmske repræsentanter, som CIP holdt møde med på Bornholm.

"" Hej Jakob, hvis du en dag skulle støde på billeder og dimensioner på et 1,5 GW elektrolyseanlæg, er jeg meget interesseret i at se og høre"". Budskabet om Power-to-X-visionerne er altså nået frem."
2022-10-15 00:00:00,Med lov skal man land(anlæg) bygge,Bornholms Tidende,"De ejendomme og huse, som ligger helt tæt på landanlægget, er umulige at sælge til normal pris.

R egeringen, Folketinget og dermed staten er årsag til og har ansvar for et værditab på adskillige millioner kroner for de mennesker, som bliver naboer til det kæmpemæssige transformator-og kabelanlæg og den power-to-X-fabrik, som er planlagt i forbindelse med Energiø Bornholm.

Det enorme landanlæg bliver på næsten 100 hektar (cirka 150 fodboldbaner) og måske endnu større, hvis der skal bygges endnu flere havvindmøller ved Bornholm, hvilket er meget sandsynligt. Dette gør, at ejendomsværdien for naboerne falder drastisk.

De ejendomme og huse, som ligger helt tæt på anlægget, er umulige at sælge til normal pris. Hvis disse ejendomme skal sælges, bliver det til en brøkdel af den værdi, de havde før energiøprojektet og placeringen af det blev offentliggjort.

Vi vurderer, at ejendomme op til tre kilometer fra landanlægget vil tabe markant i værdi.

Vi opfordrer bornholmerne og de bornholmske politikere til at finde et andet sted på Bornholm til at bygge PTX-anlægget. Hele Bornholm må hjælpe til med at bære energiøen og ikke kun os syd for Aakirkeby.

Energiøprojekterne er et led i den grønne omstilling for at redde klimaet, og krigen i Ukraine har gjort, at vi nu har en energikrise og dermed haster den grønne omstilling endnu mere, og vi kan forvente, at projekterne gennemføres med maksimal hastighed og ringe mulighed for at undgå fejl.

Det ser således ud til, at energiøprojekterne gennemføres hurtigt, og at der er bred opbakning i befolkningen og i Folketinget. Vi har demokrati i Danmark, og derfor må vi acceptere, når det er besluttet, at energiøprojekterne skal realiseres, også selvom vi bor i området og bliver naboer til landanlægget, der vel at mærke bygges på jord, der er eksproprieret af staten.

Vi, der er naboer til det kommende anlæg, kan dog ikke acceptere, at vi mister en stor del af vores ejendomsværdi. Vi har siden offentliggørelsen af placeringen af landanlægget ikke har været i stand til at sælge huse i området. Eventuelle købere venter, indtil landanlægget er bygget, før de køber huse i området, og det betyder, at problemet fortsætter i mange år.

Når den danske befolkning og dermed staten har sat energiøprojekterne i gang, så er det store flertal af Danmarks befolkning årsag til, at et lille mindretal, som naboerne til landanlægget er, får et stort økonomisk tab i form af stærkt reduceret ejendomsværdi.

Det kan vi ikke acceptere! Når flertallet i Danmark har besluttet, at Energiø Bornholm skal realiseres, så skal det samme flertal være med til at betale omkostningerne, sådan at Energiø Bornholm og andre energiøer ikke ruinerer de mennesker, der er så uheldige at blive naboer til landanlægget. Der er ulemper nok ud over de økonomiske! Derfor forlanger vi, at der udarbejdes love, der gør, at naboerne til landanlægget holdes skadesfri. Det kan eventuelt ske ved, at værditabsordningen udvides til at omfatte store transformatorstationer og kabelanlæg, som nemt kan sammenlignes med solcelleanlæg og vindmøller, der allerede er omfattet. Lovændringerne skal gælde fra det tidspunkt Energiø Bornholm blev offentliggjort.

Staten kommer til at tjene penge på at sælge grøn strøm til udlandet de næste 50 år, og indbyggerne i resten af Danmark kommer til at kunne få grøn strøm fra Energiø Bornholm, men hvis naboerne til landanlægget ikke får kompensation, vil vi gøre alt for at bekæmpe Energiø Bornholm.

Hvis alle borgere i Danmark fik halveret deres ejendomsværdi på grund af den grønne omstilling, så tror jeg, at opbakningen ville være særdeles begrænset. Leg med tanken! Vi har hørt adskillige gange fra Energinet og Bornholms Regionskommune, at de mener, det er meget vigtigt med dialog, og at de så gerne vil lytte til os, men så må de se at komme i gang med den dialog. Dialog betyder udveksling af synspunkter, især mellem stridende parter for at nå frem til gensidig enighed fpr eksempel i modsætning til en væbnet konflikt.

Vi har lavet et borgerforslag til Folketinget, og vi opfordrer alle politikere til at tage dette alvorligt og gøre det nødvendige arbejde med at ændre loven.

Vi deltager gerne i arbejdet, hvis nogen vil lytte! Hvis Danmark ikke vil have endnu større modstand mod den grønne omstilling, så er vores politikere nødt til at tage os alvorligt og ikke bare lytte, men også handle - nu!."
2022-10-18 00:00:00,"Den grønne omstilling kræver, at vi tager nogle trælse valg",Bornholms Tidende,"Julie Pauch Nymark, der stiller op til Folketinget for Venstre, vil være et alternativt til Lea Wermelin, og en de unge vælgere kan spejle sig i.

Hvorfor stiller du op til Folketinget? - Det gør jeg, fordi jeg synes, der skal være en kvindelig kandidat, de unge kan spejle sig i. I politik taler man ofte om, at vælgerne ikke har nogen at spejle sig i, og det har de nu.

Og så var det også en sjov personlig udfordring for mig at tage at være et alternativ til Lea Wermelin. Så det er en god blanding af, at jeg gerne vil udfordre mig selv, og at jeg synes, der mangler et ungt liberalt alternativ i valgkampen.

Hvad ser du som valgets overordnet vigtigste tema? - Den er jo svær, for det er svært at vælge.

Men klima og grøn omstilling må være de vigtigste overordnede temaer. Herefter kommer energi, inflation og økonomi. Og det hele hænger jo sammen.

Hvad ser du som valgets vigtigste tema for Bornholm? - Jeg synes, det vigtigste tema på Bornholm er de elementer der skal til, for at sikre øens udvikling om ti år. Det med at vi omfavner den grønne energiø og tager fat i de muligheder der er for investeringer, for Bornholm har vildt gode muligheder. Lige nu er der gode muligheder for klima og uddannelse, og for at kunne tiltrække mere arbejdskraft og at kunne brande øen. Det skal vi gribe.

Med energiøen kan vi fremover få et helt nyt segment af mennesker, der arbejder med den grønne omstilling, og det kan så igen bidrage rigtig meget til, at børnefamilier og flere faglærte kommer til.

- Men vi skal turde tage de valg, det kræver, også selvom alle ikke synes, det er så dekorativt med en transformerstation. Det kræver, at vi tager nogle trælse valg, for at vi kan udvikle Bornholm og kunne fastholde udviklingen på den grønne dagsorden.

Hvordan kan vi omfavne det? Kan du sætte flere ord på? - Jeg tror, vi skal kigge på os selv og erkende, at selvom det er træls, at det står hos mig, så skal det jo stå et sted. Vi er som danskere meget gode til at sige ja til ting, så længe det ikke lige går ud over os selv, så længe det ikke lige står i min baghave, og så længe det ikke er mig, der skal spise mindre kød. Det er på det niveau, vi skal starte, for vi kommer aldrig ud over stepperne, hvis vi kun kigger på begrænsninger og ikke ser på muligheder.

Gælder det også os selv som private? - Ja, hvis man har mulighed og lyst til det, så synes jeg da, man skal træffe valg, der hjælper os i den rigtige retning, men det er ikke privatpersoner, der er den største aktør.

Det er det store samfund og regeringer, som skal ændre på det. Men man skal helt klart feje for sin egen dør først, og hvis vi gerne vil den grønne omstiling, så må vi også sige ja til, at der kommer nogle vindmøller, der ødelægger vores udsigt ud over vandet.

Hvor meget tid bruger du på at føre valgkamp? - Det fylder noget for mig hver dag. Men jeg har lidt fysisk begrænsning, for jeg har termin om halvanden måned. Men om en uges tid er jeg meget mere på Bornholm i den kampagne, vi har planlagt specielt målrettet de unge vælgere. Og det glæder jeg mig rigtig meget til.

Hvor mange af dine egne penge bruger du? - Jeg har ikke et overblik over det endnu, men jeg har købt plakater og klistermærker og forskellige ting til uddeling, så jeg gætter på en god håndfuld tusindkroner.

Hvorfor stiller du op, når din chance for at blive valgt er så lille? - Det er fordi jeg synes, der skal være nogen kandidater, de unge kan spejle sig i, måske nogle der er kommende forældre, der tænker, at hende kan jeg spejle mig i. Det er enormt vigtigt med diversitet på valglisterne.

Så selvom jeg ikke bliver valgt, håber jeg stadig på at få noget indflydelse efterfølgende.

Jeg tror, det hele tæller.

Hvad er det vigtigste nye du har lært ved at stille op til Folketinget? - Det er gået op for mig, hvor meget man skal sætte sig ind i, når man stiller op til Folketinget.

Jeg har altid haft stor respekt for kandidater og dem der laver frivilligt arbejde, men hvor meget det fylder, og hvor meget tid det tager at sætte sig ind i en masse ting, det havde jeg ikke indblik i før. Der ligger virkelig meget praktik og bureakrati i det at blive stemmeberettiget, og hvordan man skal indlevere blanketter til Ankestyrelsen og alt muligt. Så det har jeg fået endnu større respekt for nu.


FAKTA:

Julie Pauch Nymark er 27 år gammel.

Hun bor på Amager med sin mand, Kristian Nørgaard.

Julie har hele sin familie på Bornholm og har selv et sommerhus i Sømarken.

Hun venter lige nu parrets første barn.

Til dagligt arbejder hun som fuldmægtig i Digitaliseringsstyrelsen, hvor hun blandt andet har været med til at lave coronapas-appen."
2022-10-20 00:00:00,Jeg ville være en god suppleant for Lea,Bornholms Tidende,"Lars Goldscmidt stiller op for Socialdemokratiet uden at have de store forhåbninger om at blive valgt. Men han mener, han ville være en god suppleant for Lea Wermelin, hvis hun skulle få brug for en pause.

Hvorfor stiller du op til Folketinget? - Det gør jeg, fordi jeg synes, politik er vigtigt, og det er vigtigt at engagere sig politisk.

Så jeg stiller op for at bakke op om vores spidskandidat, Lea Wermelin, og fordi jeg mener, at jeg ville være et godt bud på en suppleant for hende og ville være god, hvis jeg kom i Folketinget.

Hvad ser du som valgets overordnet vigtigste tema? - Der er flere, der er rigtig vigtige, men set fra min egen interesse, er der klimadagsordenen og en bred tryghedsdagsorden, som handler om sikkerhedsmæssig tryghed, økonomisk tryghed og sikkerhed i alderdommen. Det er de to hovedspørgsmål, men jeg er også ret interesseret i uddannelse i det hele taget.

Hvad ser du som valgets vigtigste tema for Bornholm? - Der er energiø og energitemaet jo vigtigt.

Og så at finde ud af, hvordan vi håndterer, at der er for få hænder på næsten alle områder. Det er et arbejdskrafttema, men også et spørgsmål om at indrette arbejdspladserne, så de kan løse opgaverne med de mennesker, der er der.

Hvor meget tid bruger du på at føre valgkamp? - Jeg kommer til at bruge, hvad der vel knap og nap svarer til et fuldtidsjob. Mit arbejde afhænger meget af, hvad andre laver, så når andre holder fri, er der jo heller ikke møder i bestyrelser eller andet, så på den måde er efterårsferien en god tid. Man kan sige, at sidste uge af oktober er meget travl med andet, men de øvrige uger har været meget gode i forhold til at kunne føre valgkamp.

Hvor mange af dine egne penge bruger du? - Jeg kommer til at bruge i størrelsesordenen 10.000 kroner. Men jeg bruger dem i fællesskab med partiet.

Hvilket betyder? - At vi ikke selv går ud og køber annoncer til os selv. Vi gør det sammen med partikassen, så vi ikke skiller os ud på den måde, at hvis jeg havde mange penge, så kunne jeg bruge rigtig mange på mig selv personligt.

Sådan gør vi ikke herovre.

Det er tredje gang i træk, du stiller op til Folketinget, hvilket du også gjorde i 2015 og 2019 - tror du, at du bliver valgt? - Første gang troede jeg faktisk, at jeg kunne blive valgt, men nej, det tror jeg ikke.

Hvorfor stiller du op, hvis du ikke tror, at chancen er så stor? - Altså, succes for mig er, at Socialdemokratiet på Bornholm får et godt valg, og at Lea får et godt valg. Jeg vil meget gerne være førstesuppleant, så hvis hun får brug for en pause, kan jeg træde ind i Folketinget umiddelbart, for det synes jeg, at jeg har erfaringerne til.

Hvornår og hvordan fandt du af, at du er socialdemokrat? - Det gjorde jeg i slutningen af halvfemserne.

På det tidspunkt var jeg organiseret i SF, men så blev jeg uenig med partilinjen, specielt i forhold til EU, og sammen med Christine Antorini gik jeg fra SF til Socialdemokratiet.

Hvad er det vigtigste nye, du har lært ved at stille op til Folketinget? - Det er i virkeligheden, hvad en valgkamp består i. Jeg har jo lavet politisk arbejde i rigtig mange år som interessevaretager i Dansk Industri, men det at opleve at skulle ud at sælge ikke bare et standpunkt, men også sig selv som overbevisende person og møde vælgerne er anderledes, end hvad jeg har prøvet før. Jeg har lært meget af det - også at jeg ikke er så god til det, som jeg egentlig troede, jeg var.

Hvad ligger der i det? - At det at være politiker jo også er et håndværk, og i forhold til det håndværk at komme ud og være overbevisende i gader og stræder skal jeg virkelig gøre mig umage.

Men det er egentlig meget sundt at beskæftige sig med noget, man ikke bare kan i forvejen."
2022-10-22 00:00:00,Ny virksomhed med gamle rødder: Direktøren er selv en bekymret el-kunde,Bornholms Tidende,"Bornholms Energi & Forsynings direktør Claus Andersen får selv energi af at arbejde sammen med andre. Og der har været nok at se til, siden han trådte til som direktør for små to år siden, inden energikrisen brød ud.

Energikrisen gav allerede både politikere og ikke mindst bekymrede forbrugere hovedpine, inden Østersøen med komikeren Jonatan Spangs ord kom til at ligne en stor opløst Treo, efter der blev sprængt hul på både Nordstream 1 og 2. For selvom de to gasrør ikke forsyner Bornholm, er energipriserne - ikke mindst elpriserne - mildt sagt eksploderet de seneste måneder, hvor det er blevet klart for alle, at verden hænger sammen, så en energikrig med Rusland alligevel får indflydelse på bornholmske energipriser.

Og der går næppe en dag uden emnet fylder både i valgkampen og i medierne, men da Claus Andersen for knap to år siden trådte til som ny direktør for Bornholms Energi & Forsyning fra en stilling i Kolding som divisionsdirektør og en del af landeledelsen i det store internationale ingeniørfirma Sweco troede nogle af hans venner, at det nok ville blive halvkedeligt for ham at flytte til Bornholm. Men intet kunne være mere forkert.

- Jeg landede 1. januar sidste år. Så jeg er rimelig ny på både Bornholm og i den her branche, som nogen sagde var støvet og andre sagde var lavinteresse. Men de seneste måneder er energiområdet jo bare eksploderet i interesse. Og for os har det givet mange store udfordringer og krævet nytænkning, som det har været spændende at være en del af, siger Claus M. Andersen, som ikke har manglet spænding, siden han satte sig i direktørstolen og senest forrige mandag fik travlt, da strømmen pludselig forsvandt på hele øen - denne gang dog på grund af en lokal fejl og ikke på grund af et brud på søkablet til Sverige. Men da Bornholms Tidende besøger ham inden, er der også nok at se til.

- Hver dag er vi nødt til at sikre, at der er både drift og udvikling i selskabet. Vi skal selvfølgelig sørge for, at der er vand i vandhanen, varme i radiatoren og strøm i stikkontakten.

Så en stor del af virksomheden er beskæftiget med at lave sikker stabil drift.

Samtidig sker der alle de her vilde ting med krig i Europa og energipriser på himmelflugt og kæmpestore anlæg, der kommer til Bornholm og kommer til at påvirke Bornholm og vores virksomhed enormt meget.

Derfor er vi også nødt til at tilpasse os den udvikling og den nye virkelighed. Og balancen mellem driften i maskinrummet og det meget nysgerrige udadvendte, synes jeg er vildt interessant. Derfor er det også fedt, at jeg har overtaget virksomheden på et tidspunkt, hvor vi både har de finansielle muskler og kompetencer til at gøre andet og mere end bare at fokusere indad, men også har mulighed for at hjælpe Bornholm ved at gribe nogle af de muligheder, der opstår i tiden, siger han.


FÅR ENERGI AF ANDRE

Bornholms Energi & Forsyning (Beof) beskæftiger godt 120 medarbejdere og omsætter for omkring en halv milliard kroner.

- På den måde er det også en spændende størrelse virksomhed, fordi den er stor nok til at kunne noget, men samtidig er lille nok til, at jeg næsten kan alles fornavne. Og det har en særskilt værdi for mig, at alle kender alle i vores skønsomme blanding af smede, maskinmestre, elektrikere, andre håndværkere og en masse administrativt personale lige fra ingeniører til økonomimedarbejdere, byggeledere og anlægsfolk, så vi har virkelig mange forskellige kompetencer. Min egen filosofi er, at dygtige mennesker kan man aldrig få nok af. Og vi har virkelig mulighed for at bruge folks talenter, uanset om de er dygtige til et fag eller en bestemt akademisk gren.

Hvad giver dig selv energi som leder? - Det gør andre mennesker, smiler direktøren varmt.

- Jeg befinder mig enormt godt i samspillet med andre, så derfor var min første tid som direktør her midt under coronakrisen en hård tid som leder, hvor jeg skulle sidde derhjemme bag skrivebordet. Hjemmearbejde giver mig ikke særlig meget energi, men det giver mig energi at være sammen med andre mennesker, og det gør ikke noget, at der er noget at rive i. Jeg har det klart bedst, når der også er en smule travlt. Og der er vi i den lykkelige omstændighed, at der er nok at tage fat på. Der ligger masser i bunken, så vi kommer ikke til at kede os på den korte bane. Og så giver det mig også energi, når vi lykkes, og jeg møder en glad kunde, der er tilfreds med den behandling, vedkommende har fået. Man kunne også se vores teamspirit, da søkablet blev revet over i februar, og folk strømmede herned til kraftværket for at hjælpe i virksomheden.

Mange troede jo også, at det var Putin dengang? - Ja, det var en pudsig timing, men det viste sig jo bare at være et dansk tankskib, der havde sit anker hængende efter skibet, og det er søkablet jo ikke designet til. Så de har simpelthen ikke opdaget på skibet, at de havde et anker ude. Søkablet er ellers forsøgt spulet ned i havbunden, men det bevæger sig jo lidt, og vi har brug for det, indtil vi selv bliver selvforsynende med grøn energi.


ENERGIØER KAN GAVNE BORNHOLM

Det er især, når det er overskyet og vindstille på øen, at vi bliver nødt til at købe strøm fra svenskerne, så en af fremtidens opgaver bliver også at lære at lagre den energi, der kan skabes, forklarer han. Men Beof er selv med sine varmeværker og vindmøller hovedleverandør af den varme og el, der skal bruges på øen.

- Vi har også al spildevandet og cirka en tredjedel af vandet, og på varmeområdet producerer vi langt hovedparten af varmen, bortset fra det Bofa og Bigadan (biogasanlægget i Aakirkeby) laver. På elområdet står vi måske for halvdelen. Vi har et meget fint kort, som viser hele energisystemet på Bornholm.

Langt hovedparten af forsyningen står vi for, siger direktøren og rejser sig fornøjet op for at tegne og fortælle ved en tavle på sit kontor.

- Og næsten al øens energi er grøn, siger han smilende.

- Vi siger, at omkring 99 procent af energien er grøn, fordi den er produceret på vedvarende energi som vind eller på biomasse, der kan bestå af flis, halm eller træpiller.

Men vi bruger næsten ingen træpiller og næsten kun flis, som jo er bæredygtigt, fordi det er affaldstræ, så 99 procent af vores energi er bæredygtig. Grunden til, at det ikke er 100 procent, er, at vi jo skal have noget reserveenergi til strøm, hvis søkablet ryger. Og en gang i mellem er vi også nødt til at teste, om vores beredskab virker. Man kan ellers sige, at søkablet er vores livline til Sverige, så det el, vi ikke selv producerer, kan komme fra Sverige. Vores elforbrug på Bornholm ligger på omkring 250 gigawatttimer om året. Og af dem laver vi omkring 155 gigawatttimer her på øen, mens vi får resten fra Sverige. For når vinden ikke blæser, så har vi ikke nok el selv, men når vinden blæser, har vi faktisk mere, end vi selv bruger, så vi kan eksportere den til Sverige via søkablet. Og hvis vi får mere sol-og vindenergi, som planen er, så bliver vi også mere selvforsynende. Og der er planer for at sætte flere vindmøller op.

Fra Beofs kontorer kan man se de store vindmølledele, der ligger på havnen. Men dem får bornholmske forbrugere ikke gavn af foreløbig.

- Det, du kan se, er tårnene til vindmøller, som er ved at blive skibet ud fra Rønne Havn til et tysk projekt. Men der er jo også planer om det, man kalder Energiø Bornholm, sydvest for Bornholm. Jeg er ikke så god til at tegne, siger han undskyldende og sætter yderligere ringe ud fra sin tegning af øen på tavlen.

- Det er planer om to kæmpeparker herude cirka 20 kilometer fra kysten, og det skal landføres til den sydlige del af Bornholm, og så skal der lægges et kabel til Sjælland og et kabel til Tyskland. De to parker tilsammen giver tre gigawatt. Der er også nogle, som har planer om at opsætte vindmøller længere væk fra kysten øst for Bornholm med yderligere tre gigawatt. Det ene projekt skal efter planen op at køre i 2027 og det andet i 2030.

Selvom det er andre, der står for de store anlægsprojekter i Østersøen, vil det betyde en hel masse for Beof af afledte effekter, fordi de to nye energiøer både vil kunne forsyne øen med energi og måske give flere arbejdspladser til øen i form af for eksempel datacentre. Og med to ekstra kabelforbindelser til henholdsvis Sjælland og Tyskland, ville øen heller ikke være så afhængig af søkablet til Sverige og af at have sort energi i reserve, men så skal der altså til gengæld arbejdes på at blive bedre til at lagre energien, så der er masser af spændende projekter i fremtiden, forklarer han.


EN RIGTIG BESLUTNING

Beof er selv en ny virksomhed med gamle rødder. For øens første spildevandsanlæg blev skabt for over 100 år siden, og før i tiden var det øens forskellige kommuner, der stod for øens varmeforsyning, inden det hele blev samlet i Bornholms Forsyning.

- Hernede på havnen har vi ligget siden 1940' erne, hvor man byggede værket hernede, da Østkraft rykkede herned fra Lille Madsegade, hvor der havde været nogle generatorer, dengang Rønne blev elektrificeret.

Så det her har ligget her siden 1940' erne? - Ja, og det nuværende selskab Bornholms Energi & Forsyning blev dannet ved en fusion i 2016 mellem Bornholms Forsyning og Østkraft. Så på en måde har vi både en kort og ret lang historik. Men i 2016 besluttede man også at ombygge blok 6 heromme bagved fra kul og olie til flis, så flis blev vores hovedbrændsel. Det blev idriftssat i 2017. Det var også den beslutning, som hele konflikten med Rønne Vand og Varme udspringer af, siger han med henvisning til den juriske armlægning om varmeprisen, som parterne ser meget forskelligt på. Men beslutningen var alligevel rigtig, mener Claus Andersen.

- Når vi ser tilbage på beslutningen, var det med til at gøre vores produktion grøn baseret på bæredygtige kilder og samtidig har det vist sig at være betydeligt mere prisstabilt, end vi desværre ser priserne på gas, olie og el er, så det er også pt. den billigste produktionsform. Men den største udfordring for os er stadig, at energipriserne er eksploderet.

Men er det ikke også jer, der fastsætter dem? - Nej, det er markedet. Når vi producerer energi, så sælger vi det ud til en energibørs, men så har vi et andet selskab, som vores kunder køber energi fra, og det selskab er ude på samme børs og købe strømmen og sælge det videre til kunderne. Det er det, man mærker som kunde, men prisen bliver fastsat af børsen eller markedet, og det er præget af udbud og efterspørgsel. Og det vi ser nu er, at priserne er gået amok - dels på grund af krigen i Ukraine, og at Rusland har lukket ned for forsyningen til Europa. Det er så koblet med, at man har rekordlav vandstand i Norge, så vandkraftværkerne ikke kan producere det, de plejer deroppe.

Og der er tørke i Europa, som betyder, at flere af kraftværkerne i Europa simpelthen ikke har kunnet få kølevand nok fra floderne, og så har der heller ikke været særlig meget vind. De faktorer har tilsammen gjort, at prisen er blevet virkelig høj.


KOMPLICERET PRISSYSTEM

Så det er ikke korrekt forstået, at I energiselskaber i samme periode har tjent styrtende med penge? - Jo, på den ene side tjener vi mere på at sælge energi til energibørsen. Men systemet skaber altså samtidig en meget uheldig mekanisme, der betyder, at prisen bliver højere, når vi så skal ud at købe el, selvom vores egne omkostninger til vores vindmøller jo ikke er steget. Det vil sige, at vores omkostninger ikke er steget, men at vi lige pludselig får tre gange så meget som vi gjorde sidste år, fordi man får og betaler det samme som for gas. Det virker jo helt uretfærdigt.

Men det er hele markedsdesignet på elmarkedet, som er en europæisk konstruktion.

Det er ekstremt kompliceret, og hvis man begynder at pille ved det, kan det få store konsekvenser. Men Eurokommissionen arbejder på at skille prisen på gas og vedvarende energi ad.

Men når I tjener mere, kan I så ikke også stadig sænke prisen til forbrugerne? Ellers kan I jo virke som nogle grådige kapitalister - Nej, nej, griner han og tilføjer: - Til alle, der gider høre på det, vil jeg heller ikke forsvare den elmarkedsmodel, vi har i øjeblikket, for det er totalt ulogisk, at man pludselig skal have tre eller fire gange så meget for noget, der ikke er blevet dyrere at producere, så der er en fejl på den måde, markedet er strikket sammen på. Det har fungeret rigtig godt de sidste tyve år, siden elmarkedet blev liberaliseret. Det gør det bare ikke nu, hvor prisen på gas er eksploderet, og selvom vi tjener mere, skal vi jo netop også betale mere for den energi, der købes til kunderne. Det går desværre også udover de bornholmske kunder, fordi hele Europa er bundet sammen på energiområdet.

Det er som sagt kompliceret at pille ved, og det, der er den politiske frygt, er jo, at man stadig gerne vil have, at der er strøm nok og incitament til at investere i mere vedvarende energi. Så man skal sikre, at man både sikrer forsyningssikkerhed, den grønne omstilling og en lavere pris.


PÅ JAGT EFTER ENERGITYVE

Claus Andersen forstår godt de bornholmske kunder, der er bekymrede.

- Jeg er selv kæmpebekymret. Jeg har en elbil og jordvarme, og jeg skal ikke pive, for jeg er heldigere stillet end så mange andre.

Men prisstigningerne rammer alle husholdninger.

Og jeg forstår 100 procent, at man som forbruger synes, at det her er voldsomt. Vi skal vel 50 år tilbage for at have været i en lignende energikrise. Man kan vende det om og sige, at det er fedt, at vi nu har haft 50 år, hvor der faktisk har været relativ stabilitet på energimarkedet. Men jeg kan sagtens forstå, at forbrugerne nu er bekymrede, for det rammer alle husholdninger.

Og vi gør, hvad vi kan for at hjælpe de trængte kunder. Vi kan ikke sætte priserne ned lige nu, men vi kan for eksempel hjælpe med afdragsordninger. For når vores kunder lider, så lider vi også. Derfor kæmper vi også for at få ændret markedsdesignet, så vi får en så fair prissætning som muligt.

Hvad er så dit bedste råd til at komme helskindet gennem krisen? - Den bedste energi er jo den, vi ikke bruger.

Så den allerbedste måde at spare penge på er at bruge mindre. Derfor er der rigtig meget fokus på de her spareråd om at skifte til sparepærer, skrue ned for varmen osv. På vores hjemmeside har vi 20 konkrete spareråd.

Vi har også været ude med vores blå campingvogn for at møde de bornholmske forbrugere med sparetips.

I medierne har der været talt meget om, at folk nærmest må stå op om natten for at vaske tøj, men de fleste kunder på Bornholm har faktisk en fastprisaftale, så strømmen koster det samme døgnet rundt, bortset fra i tidsrummet 17-20, hvor strømmer koster mere i transport i vinterhalvåret.

Men for nogle - især med elbil - kan det betale sig at skifte til en ordning, hvor man kan lade op, når strømmen er billigst, og det rådgiver Beof også gerne med, hvis man ringer ind til dem, forklarer direktøren og tilføjer: - Men uanset hvilken model man er på, giver det en kæmpeforskel, om man bruger sparepærer og husker at slukke for sine standby-forbrug, så sluk for tingene, når du går i seng.

Hvad gør I selv for at spare på energien? - Det er godt spørgsmål, for vi bruger også meget strøm her i virksomheden, og der har vi igangsat tiltag for at finde energityvene, så vi prøver også at gribe nogle af de lavthængende frugter ved at slukke for den strøm, vi ikke bruger, og begrænse udslippene fra trykpumperne osv.

GRØN OMSTILLING KAN REDDE PRISER Direktøren tøver, før han svarer på, hvor lang tid energikrisen vil vare.

- Det er svært at svare på. Markedets forventning er desværre, at der vil ske en yderligere stigning, det er derfor, at regeringen vil give en mulighed for at skubbe en del af sin energiregning, nedsætte elafgiften og give en større børnecheck til børnefamilierne i det nye år, hvor forventningen også er, at priserne vil stige i første kvartal. Så tror jeg, at priserne vil stabilisere sig til et nyt normalniveau, der nok desværre er noget højere, end det vi tidligere har været vant til. For halvandet år siden var den rå elpris cirka 35 øre pr kilowatttime, og i 4.

kvartal er den rå elpris over 3,5 kroner, så det er faktisk en tidobling. Og jeg tror desværre, at der vil gå lang tid, før vi kommer ned på 35 øre pr. kilowatttime igen, siger han med et lille suk.

- Jeg tror, at gaskrisen vil være langvarig.

For jeg tror ikke, at den konflikt vil blive løst med det samme, så det er vildt, hvilke konsekvenser Putins beslutninger har haft. Det viser på godt og ondt, hvor meget verden hænger sammen. Og det vi skal være fokuserede på de kommende år er at blive så uafhængige af Putins gas som muligt. Er der andre muligheder for at få gas, så skal vi finde de produktionsmetoder, og der er heller ingen tvivl om, at krisen sætter tempo på den grønne omstilling. Det er der jo stort politisk fokus på lige nu.

Det vil vel også gøre det billigere på sigt? - Ja, det vil det gøre, siger han og lyser op i et smil.

- På sigt vil vi komme tilbage til noget, som vi kender historisk. Jeg tror bare personligt, at det vil tage noget tid, så vi i mellemtiden får en ny balance, hvor gas stadig er en del af ligningen, men vil fylde mindre.

Og det bliver måske et niveau mellem det, vi kender, og det vi kommer til at opleve i vinter, og på den lange bane vil de initiativer med massiv udbygning af vedvarende energi nok være med til at drive prisen ned, men det tager pt. syv-otte år, fra man sætter i gang med en vindmøllepark, til man kan tage den i brug, og samtidig bruger vi også alle sammen mere strøm med flere elbiler osv.

Men de næste år skal vi vænne os til at bruge flere penge på el og varme? - Ja, vi skal vænne os til at bruge flere penge på især el, og de steder, hvor man har gas, også varme, men jeg tror, at vi finder et nyt normal, hvor det ikke er plus 3,5 krone, men måske plus halvanden krone i forhold til, hvad vi er vant til og kendte til for halvandet år siden.


ÅBENHED SOM VÆRDI

Som direktør for Beof har han samtidig forsøgt at åbne virksomheden mere mod samfundet og forbrugerne.

- Åbenhed og transparens er personligt vigtigt for mig, og det er også noget af det, jeg gerne vil påvirke selskabet til. Så jeg synes, at der er en fin rød tråd i min ledelsesstil og det, jeg gerne vil med virksomheden.

Jeg tror, at vi har haft en historik, hvor vi i hvert fald for nogens vedkommende er blevet set på, som om vi lukker os lidt omkring os selv, men jeg vil rigtig gerne have, at vi åbner os ud mod vores omverden, kunder og omkringliggende samfund. Jeg tror meget på, at åbenhed og dialog er vejen frem, og så handler det dybest set om at give folk ansvar og mulighed for at påvirke deres egen hverdag. Det tror jeg grundlæggende, at vi er rigtig mange, der trives med.

Hvad er højdepunkterne i din egen tid i virksomheden? - Det var også et svært spørgsmål. Jeg synes, at der var et højdepunkt i salget af Elnet-Øst, som vi fik gennemført sidste år.

Nogen vil synes, at det ikke var et højdepunkt, fordi vi sagde farvel til en del af virksomheden, som var en stor del af vores identitet og havde været på bornholmske hænder i mange år, men grunden til, at jeg synes, at det er en succes er, at jeg synes, at de 18 medarbejdere, som vi sagde farvel til der, er kommet over i et fagligt fællesskab, så de simpelthen har fået nogle flere kollegaer at sparre med rent teknisk. Og det bornholmske elnet har fået nogle investorer, der har mulighed for at investere i det elnet, som vi som selskab ikke ville have haft muligheden for. Det kan man bare se på deres udbygningsplan for 1,3 milliarder kroner indenfor de næste ti år. Det ville vi ikke haft mulighed for at løfte, så det er også godt for Bornholm. Og så har det givet Beof muligheden for at afvikle en rigtig træls gæld, vi slæbte rundt på siden et udbyttelån i 2008, så vi fik en ny økonomisk mulighed for at kunne investere i fremtiden og skabe vækst og udvikling for Bornholm, siger han og smiler igen.

- Jeg synes virkelig, at det har været en win-win-win, der også markerede et vendepunkt for virksomheden, så vi kunne gå fra at rydde op i økonomien måned for måned til rent faktisk at udvikle og skabe. Og på ryggen af det har vi også fået en ny 2030-strategi, som vi fik vedtaget i december sidste år, og det synes jeg har været en superfed proces med både medarbejdere og bestyrelse, så det har også givet virksomheden en retning og nogle visioner for fremtiden, så vi kan være med til at forklare os selv og vores omverden, hvor vi gerne vil hen.

Hvor vil I så gerne hen? - Vi vil gerne skabe så billig, grøn og driftssikker energi som muligt. Et af hovedfokuspointerne er derfor fortsat at bidrage til den grønne omstilling, mens vi fortsat balancerer det med hensynet til økonomi og driftssikkerhed. Vi har fem forsyningsarter vand, spildevand, varme, elproduktion og elhandel, så der er selvfølgelig en strategi for, hvordan vi vil udvikle de fem områder, men så er der også et koncernspor om, hvad det er, vi kan mere end det. Fællestrækket er, at vi gerne vil fortsætte ad den grønne omstilling og få det understøttet mest muligt i alle vores forsyningsarter. Vi vil også gerne have mere åbenhed, som jeg talte om før. Og vi vil gerne blive set som dem, der leverer svarene på energi-og forsyningsområdet, så vi kan facilitere vores kunders grønne valg.

Det vil vi gerne have en mere aktiv rolle i, så vi kan hjælpe kunderne til at træffe grønne valg. Vi vil gerne skabe vækst og udvikling på Bornholm, så vi vil gerne være med til at skabe synergier på Bornholm, så vi netop via samarbejder kan gribe flere muligheder.

Hvad er det sværeste for jer lige nu? - At bibeholde fokusset på den grønne omstilling og alt det gode, vi vil der, samtidig med, at der er noget, der brænder lige her og nu. Man er nødt til at få slukket ildebranden, men man er også nødt til at komme videre med den grønne omstilling.

Fordi den også er med til at slukke ildebranden? - Præcis. På den lange bane. Så der er nogle greb vi skal tage på den lange bane samtidig med, at der er noget, vi skal have løst nu og her.

Jeg landede 1. januar sidste år. Så jeg er rimelig ny på både Bornholm og i den her branche, som nogen sagde var støvet og andre sagde var lavinteresse.

Claus Andersen Direktør for Bornholms Energi & Forsyning Jeg er selv kæmpebekymret.

Jeg har en elbil og jordvarme, og jeg skal ikke pive, for jeg er heldigere stillet end så mange andre.

Claus Andersen Direktør for Bornholms Energi & Forsyning ."
2022-10-24 00:00:00,Lars Løkke Rasmussen: Bornholm kan blive Østersøens grønne benzintank,Bornholms Tidende,"Moderaternes partileder, Lars Løkke Rasmussen, var på charmetur på Store Torv.

- Jeg ønsker dig alt det bedste ved valget, siger en ældre herre og trykker Lars Løkke Rasmussens hånd.

Så sætter han trumf på: - Det kommer fra en gammel venstremand! Ja, et eller andet sted skal et nystiftet parti som den tidligere statsministers Demokraterne jo "" stjæle"" stemmerne, og Lars Løkke ser da også ganske fornøjet ud ved dén hilsen.

Scenen udspiller sig lørdag eftermiddag på Store Torv i Rønne, hvor Moderaternes partiformand sammen med sine lokale spidskandidater, Stine Maureen Rosenquist og Lars Christian Funk, er mødt op for at se vælgerne i øjnene, hvilket sker under en blytung, grå himmel.

Men derfor kan man da godt sige til Lars Løkke Rasmussen: Velkommen til solskinsøen, hvad har du oplevet, siden du ankom? - Jeg har blandt andet været ude at besøge afvisningsberedskabet i lufthavnen, og jeg har været nede på Rønne Havn og snakke med både direktøren og med Vestas om Bornholms energiø og alle udbygningsplanerne.

Og nu står jeg her og taler med bornholmerne.

SUPERKEDELIGT Hvad siger du til det, du så på havnen? - Jamen, det er jo en enormt imponerende udbygning, der finder sted, som viser, at der er et kæmpe potentiale i det her. At Bornholm ikke bare en solskinsø og en ferieø, men også kan blive Østersøens grønne benzintank.

Nu handler det bare om at holde kadencen, og jeg skal ikke lægge skjul på, at min bekymring er - og det handler ikke om Rønne Havn - myndighedsprocesserne. At vi har nogle meget-meget flotte mål, men sandsynligheden for, at vi når dem, er ikke 100 procent, for det kræver, at alle tandhjul griber hinanden på den perfekte måde, for at det nås.

Altså CO2-reduktionen? - Ja, selve udbygningen, vi har jo de konkrete vindmølleparker, der skal op at stå, men det er bare sådan, at det tager otte-ti år, fra man har truffet beslutningen, og til der står en vindmølle og snurrer, og mig bekendt har vi 2023 lige om lidt, og så er der syv år til 2030. Så desværre er det sådan, at de mål, vi har sat os om at reducere den danske udledning af drivhusgasser med 70 procent i 2030, og som vi er fuldstændig enige i - dem er der en vis sandsynlighed for, at vi ikke når, fordi vores myndighedsgodkendelser er for langsomme.

- Og det er også, hvad jeg får bekræftet, når jeg taler med folk nede på havnen - det er lineære myndighedsgodkendelsesprocesser, hvor vi burde gøre det parallelt, altså, lade forskellige statslige styrelser arbejde parallelt og ikke afvente, at nu gør den ene noget færdigt, og så tager den anden over.

Jeg tror, vi er nødt til at udvikle nogle nye koncessionsmodeller, hvor man vender det om, så man i virkeligheden meget hurtigere i processen ved, hvad det er for et firma, der skal sætte de der vindmøller op. Og jeg ved godt, det er superkedeligt, når andre vil tale kødfrie dage og andre ting, men målene er der, og kapitalen er der, virksomhedernes parathed er der, ambitionen er der, og Rønne Havn er der - og så skal vi bare levere på det, siger Lars Løkke Rasmussen.

POLITISK ENGAGEREDE Der er nogle, der siger, at Moderaterne er stedet for de politisk hjemløse, hvad siger du til det? - Sådan oplever jeg det egentlig ikke, jeg oplever, at det er hjemstedet for de politisk engagerede. Altså, dem som er trætte af, at man bilder danskerne ind, at man kan trylle problemer væk ved at sige, at vi ansætter tusinde sygeplejersker, siger han og knipser med fingrene.

Knips! - Eller vi laver tørklædeforbud ..

Knips! - ... eller noget andet.

Knips! Hvad er argumentet, hvis du skal sige til bornholmerne, at de skal stemme på Moderaterne? Er der nogle specifikke ting, der gør, at det ville være en god idé som bornholmer? - Ja, altså nu har jeg som halvbornholmer den tilgang til det, at - hahaha - bornholmere også er danskere ..

De omkringstående bornholmere her på torvet ler sammen med den storleende partileder, som smilende fortsætter: - Det er vi alle sammen! Og jeg synes, at argumentet egentlig er det samme alle steder rundt. Vi er nødt til at tage noget speed ud af politik. Der er for meget symbolpolitik, for mange hurtige kvikfixes, og vores samfund er lidt mere udfordret end som så. Altså, vi har en ældreomsorg, der ikke rigtig hænger sammen, vi får flere ældre, men færre til at passe dem, vi har et sygehusvæsen, der krakelerer.

LYSEBLÅ OG LYSERØDE - Vi har lige stået og talt om, at vi har en grøn omstilling, som vi alle sammen gerne vil have, men som vi ikke er sikre på, vi når på grund af noget så kedeligt, som hvordan bruger vi vores penge, hvordan hænger vores systemer sammen - og vi er nødt til at tage speeden ud af politik, og måden at gøre det på, er at holde op med den der blå-røde tenniskamp. Det er der, vi i Moderaterne tror på, at en regeringsdannelse hen over midten, hvor man skærer yderfløjene fra og dem, der bare står og råber højt, ville være bedre for Danmark. En slags hovedrengøring af vores velfærdssamfund.

- Der må man bare sige, at hvis der bliver et rødt flertal, og det er meget tæt på i målingerne, så får vi mere af det samme, for så tror jeg, Mette Frederiksen glemmer sine tanker om en bred regering igen. Og bliver der blåt flertal - og det bliver der så ikke - men skulle det ske, så vil du få noget, som ikke rigtig kan levere noget, fordi du er afhængig af Dansk Folkeparti, Danmarksdemokraterne, Nye Borgerlige og så videre.

Hvor vil du gerne lægge dit lod? - Derfor vil jeg gerne ind på midten og fremtvinge et samarbejde mellem, kan man sige, de lyseblå og de lyserøde.

Som er hvem? - Sådan nogle partier som Socialdemokratiet, de konservative og Venstre - og jeg regner også vores eget til det, siger Lars Løkke Rasmussen."
2022-10-25 00:00:00,Bornholmernes valgkamp er blevet mere lokal: ' Der er sket en stor forandring',Bornholms Tidende,"Valgkampen på Bornholm har denne gang været præget meget af de lokale udfordringer og bekymringer. Også mere end man har oplevet ved tidligere folketingsvalg, mener de to bornholmske folketingsmedlemmer, Lea Wermelin (S) og Peter Juel-Jensen (V).

De lokale udfordringer og temaer fylder mere og mere i den bornholmske valgkamp.

Sammenlignet med tidligere folketingsvalg er der denne gang større interesse og bekymring for de ting, som direkte berører Bornholm. I hvert fald hvis man spørger Bornholms to nuværende folketingsmedlemmer, Lea Wermelin og Peter Juel-Jensen om, hvordan de har oplevet deres valgkampagne, der går i den afsluttende fase.

- Jeg synes, der er stor fokus på de bornholmske temaer. Energiø, forsvar og inflation fylder især meget. De gængse ting fylder selvfølgelig også, men hvis jeg tænker tilbage på de andre gange, jeg er stillet op, så synes jeg faktisk, at de lokale emner fylder mere denne gang, siger Venstres spidskandidat Peter Juel-Jensen til Tidende.

Samme oplevelse har Socialdemokratiets ditto, Lea Wermelin, der mener, at mange af de nationale spørgsmål, som bliver diskuteret på den politiske scene, meget hurtigt også bliver lokalpolitik.

- Folk tager selvfølgelig udgang i deres egen hverdag, som er lokal, men den også hænger sammen med de nationale rammer, der er. Det kan man blandt andet se med forsvarspolitikken, hvor spændingerne er steget med krigen i Ukraine og senest med sprængningerne i Østersøen. Når det sker, bliver styrkelse af Forsvaret i forhold til Østersøen også et lokalt spørgsmål, fortæller Lea Wermelin.

Hun mærker en markant ændring, siden hun første gang stillede op i 2015, hvor der er langt mere fokus på, at det nationale ansvar, som består i at sørge for et Danmark i balance.

- Der er kæmpe forskel på dengang og til nu. Jeg oplever, at samtlige partier forholder sig til et Danmark i bedre balance. Så kan man synes, at svarene er mere eller mindre gode, men jeg synes, der er sket en stor forandring der, siger Socialdemokratiets spidskandidat.


STØRRE KRISEBEVIDSTHED PÅ BORNHOLM

Med den nuværende energikrise og de, især økonomiske konsekvenser, der følger med krisen, er der en langt større nervøsitet og bekymring hos den enkelte borger, mener de to folketingsmedlemmer.

Det gør sig i høj grad også gældende på Bornholm, hvor man tidligere har oplevet, hvordan en krise kan ramme hårdere lokalt, end den måske gør i de større byer.

- På Bornholm er vi klar over, at når vi kigger ind i noget, som ligner et sort hul, og det rammer, så går der betydeligt længere tid, inden vi kommer ud på den anden side. Det kunne man også se med finanskrisen.

Man har en større mulighed for at opretholde sin livsførelse i de større byer, hvor man bor lidt tættere sammen, siger Peter Juel-Jensen.

Han tror, at der er en større krisebevidsthed på Bornholm, end der er mange andre steder.

- Det er en bornholmsk erfaring og vel også en generel erfaring i landdistrikterne, at når krisen først rammer, så bider den sig hårdere fast derude. Nogle af de ting, som var lidt nemmere for os før, bliver sværere nu, og det tror jeg, bornholmerne er opmærksomme på, fortæller Venstres spidskandidat.

Det er også en af årsagerne til, at inflation og den generelle samfundsøkonomi fylder meget i valgkampen og i det hele taget i den bornholmske bevidsthed, forklarer Lea Wermelin.

- En del af min kritik, efter finanskrisen, gik på, at regningen blev geografisk skævt fordelt. Der var flere på Bornholm, der mistede deres arbejde under finanskrisen og efterfølgende havde sværere ved at få et arbejde igen. Derfor er det vigtigt for mig, at vi ovenpå coronakrisen og den nuværende energikrise, siger meget klart, at vi skal hjælpe dem, der er mest i klemme, og at vi fortsat skal have et Danmark, der hænger sammen, siger hun.

POLITIK FREMFOR BOGSTAVKOMBINATIONER Det kommende folketingsvalg er et af de mere uforudseelige af sin slags, hvor der er flere partier og statsministerkandidater, end man har set ved de foregående valg.

Og selvom man først og fremmest gerne vil diskutere lokale problemstillinger, så er der i sidste ende en regering, der skal dannes og en statsminister, der skal udpeges. Men spørgsmålstegnene ved, hvem det ene eller andet parti peger på som statsminister, og om der overhovedet kan dannes en regering, fylder ikke så meget hos de vælgere, som Lea Wermelin har talt med på sin valgkampagne.

- Der er mange, der gerne vil tale politik, og jeg synes primært, det handler om, hvad vi går til valg på, og man er mindre optaget af det her med bogstavkombinationer, og hvad der sker såfremt det ene eller andet. Jeg oplever, at mange vælgere siger, at de ikke gider, at det bliver råben og skrigen i valgkampen, men at de faktisk gerne vil lytte til politik. Og det synes jeg, vi lykkedes meget godt med på Bornholm, siger Lea Wermelin.

Peter Juel-Jensen har ifølge eget udsagn slet ikke skænket det en tanke, hvordan en fremtidig regering kan komme til at se ud. Og det er heller ikke hans fornemmelse, at de bornholmske vælgere retter deres fokus udelukkende på, hvordan den kabale går op.

- Jeg er ikke stødt så meget ind i det der persongalleri, hvor det handler om, at den ene eller anden bliver statsminister. Folk vil hellere tale om de bornholmske løsninger og udfordringer, fortæller han og fortsætter: - Jeg tror, bornholmerne er mest optaget af, at lige meget hvordan stemmerne falder ud, så har vi en mulighed for at få noget opmærksomhed fremadrettet.

Og det er vigtigt, fordi vi har stadig en del problemstillinger, vi er nødt til at adressere, siger Peter Juel-Jensen.

Inflation og den generelle samfundsøkonomi fylder meget i valgkampen og i det hele taget i den bornholmske bevidsthed Lea Wermelin Jeg synes, der er stor fokus på de bornholmske temaer.

Energiø, forsvar og inflation fylder især meget."
2022-10-25 00:00:00,Den vigtige grønne omstilling,Bornholms Tidende,"Det skal gøres særligt attraktivt at installere vedvarende energiløsninger til eksisterende hushold og i små energilaug imellem naboer.

Den grønne omstilling er en realitet, som alle kommer til at indordne sig under. Spørgsmålet om hvornår og hvordan står dog tilbage. Jeg mener, at det er vores ansvar at tage fat nu og selv kontrollere det, i stedet for at havne i en situation, hvor vi bliver tvunget til akut at skulle handle, og måske endda for sent.

Krigen i Ukraine har om noget vist os svaghederne ved afhængigheden af de fossile energiformer, og sat lys på de vedvarende, der kan gøre en stor forskel for os allerede i vores umiddelbare fremtid.

Det må stå lysende klart for de fleste, at tiden er inde til at foretage skiftet i måden, hvorpå samfundet, lokalt og globalt, indrettes.


ET BÆREDYGTIGT SAMFUND

Jeg vil kæmpe for et Danmark, hvor vi genbruger ressourcer i langt højere grad, og ikke bygger mure for at beskytte det, vi meget romantisk set, kender så godt. I mange år har jeg, igennem mit arbejde som køletekniker i landets supermarkeder, set hvor let det er, med al respekt, at udnytte for eksempel overskudsvarmen i etablerede installationer i virksomheden. Det er et eksempel på at enkle og lettilgængelige løsninger allerede findes. Og nu hvor det er muligt at gøre netop det, uden høje afgifter, skal vi sørge for at plukke de lavthængende frugter.

Her på Bornholm, og i resten af landet, skal det gøres særligt attraktivt at installere vedvarende energiløsninger til eksisterende hushold og i små energilaug imellem naboer.

Vi er vidende mennesker og kan sagtens sørge for at bruge energien, når naturen leverer den. Der er timere indbygget i mange af vores husholdningsprodukter og varmekilder, og derved kan vi selv sørge for at bruge energien når den er tilgængelig.

Og med en rivende udvikling i lagring, kan vi have nok tilgængelig energi på de tidspunkter, hvor naturen ikke kan levere den.

Der skal stilles centrale krav til bæredygtige og vedvarende energiløsninger når vi bygger.

Der skal ske en omstilling og udvikling af vores landbrug, hvor plantebaserede produkter og økologi erstatter den konventionelle animalske produktion med en bedre folkesundhed til følge.

Der skal findes løsninger på den alt for store privatbilisme via en bedre offentlig transportsektor og delebilisme.

Og danskerne skal, store som små, forstå nødvendigheden af, at vores forbrug skal skæres ned.


ENERGIØ BORNHOLM

Ikke alle har muligheden for at installere vedvarende energi i deres hjem eller i en mindre virksomhed - derfor skal vi også samarbejde om opgaven. Der er de allerede indgåede aftaler om Energiø-er, den helt rigtige vej at gå for nye brede løsninger.

Dertil kommer den spændende power-to-teknologi, som på sigt kan erstatte gas, olie og kul og supplere den vedvarende energi fra sol og vind.

Fra et bornholmsk perspektiv er det særligt vigtigt at udnytte den økonomiske ramme om projektet, til at sørge for et løft af serviceniveauet på Bornholm.

I valgdebatterne er der stor enighed mellem partierne om, at energiøen er en gave for Bornholm. Så det er nu at lands-og kommunalpolitikerne skal smøge ærmerne op og sammen stå for de nødvendige forbedringer i bl. a. den bornholmske boligsituation, der kan være grobund for udnyttelse af den kommende milliardinvestering.

Det er også bydende nødvendigt at få lukket hullerne i lovgivningen, så vi kan sikre de beboere, der vil blive berørt af placeringen af værket hurtigst muligt, og med en kompensation, der respekterer det offer de er pålagt.

Det kommer til at stille store krav til staten og borgerne at skabe forandringerne, men sammen kan vi finde modet og viljen.

Og husk, at en stemme på mig og Alternativet er den stemme, som gør alle andre partier lidt grønnere."
2022-10-26 00:00:00,Nexø gør klar til vindeventyr,Bornholms Tidende,"Nexø Havns ledelse har holdt møde med Copenhagen Infrastructure Partners, og havnen kan være tiltænkt en nøglerolle som servicehavn, hvis vindmølleparkerne øst for Bornholm bliver til virkelighed.

Skal der rejses havvindmølleparker øst for Bornholm, vil det sandsynligvis skabe aktivitet på Nexø Havn. Denne opfattelse har Nexø Havns bestyrelsesformand, Bjarne Hartung Kirkegaard, også fået, efter at han i september mødtes med Copenhagen Infrastructrue Partners (CIP), der nu har indgået et partnerskab med Ørsted om de to foreslåede vindparker øst og sydøst for Bornholm.

- Jeg må sige, det var en øjenåbner at have besøg af folkene fra CIP, og når jeg snakker med fagfolk, siger de også, at det er interessant, fortæller formanden med henvisning til CIP's planer om flydende havvindmøller og power-to-X-produktion på bornholmsk jord.

Da Tidende for få uger siden besøgte CIP's hovedkontor i København, nævnte direktør Magnus Brogaard Larsen, at CIP er i dialog med Nexø Havn om drifts-og vedligeholdelsesaktiviteter med et 35-årigt perspektiv.

Havnens ledelse vil gerne indgå et samarbejde og stille arealer eller bygninger til rådighed for energiselskaberne på den sydlige del af havneområdet. CIP har planer om at opføre en ny servicebygning, oplyser Bjarne Hartung Kirkegaard.

- På mødet sagde de: "" Vi skal bruge så og så stort et areal"", og så kigger jeg på direktøren.

"" Det kan vi godt"". Så siger de, at det godt kan være, det bliver større. Fint, det kan vi også klare, siger formanden.

Han fremhæver, at den sydlige del af havnen har et godt mix omkring liften og værftsfaciliteter.

- Der et par arealer, vi kan bruge til at lave en servicebygning til dem, og der er kajarealer og tilstrækkelig dybde til, at deres både kan gå ind. Vi er parate til at tage imod servicebådene, og vi tror, at vi kan tilbyde det på land, som de har brug for, siger havneformanden, som fornemmer, at CIP-delegationen var glade for, hvad de hørte i Nexø.

- De nikkede, og så havde de et flueben mere ved noget af det, der er en forudsætning for, at de kan lave det, de vil ude på vandet.

Bjarne Hartung Kirkegaard understreger, at Nexø Havn ikke vil få samme funktion som Rønne Havn, hvor udskibningen af vindmølledele til mange af projekterne i Østersøen foregår fra.

- Vi kan ikke som Rønne Havn have de store mølletårne og den slags liggende. Slet ikke. Men som servicehavn vil det passe perfekt.

Vi har også en lift, så hvis bådene skal op til eftersyn og serviceres, kan det også lade sig gøre.

Funktionen som servicehavn er attraktiv for den lokale beskæftigelse, da der er tale om blivende arbejdspladser. Kriegers Flak-parken, der med 0,6 gigawatt er noget mindre end de foreslåede havvindmølleparker på 2 x 1,5 gigawatt øst for Bornholm, serviceres eksempelvis fra Klintholm Havn på Møn. Der er etableret arbejdspladser til omkring 50 personer i Klintholm, fortalte Vattenfalls servicechef sidste år, da mange bornholmere sejlede ud med Povl Anker for at se Kriegers Flak fra nærmeste hold.

Allan Funch Kofod fra Jobcenter Bornholms virksomhedsservice opremser i en artikel skrevet til projektet "" Klar til Energiø Bornholm"" de erhvervsmæssige muligheder, der opstår, hvis bornholmske havne kan tiltrække service-og driftsopgaver.

- På sigt kigger vi forhåbentlig også ind i, at Bornholm bliver service-ø på driften af vindmølleparkerne, og der kan blive brug for mange forskellige faggrupper, så som elektrikere, vindmølleteknikere, mekanikere, VVS, smede, skibsførere, skibsassistenter, lagerpersonel, administration med mere, siger Allan Funch Kofod.

Disse perspektiver vækker glæde i Nexø, hvor formanden for erhvervsforeningen Østbornholm, Carsten Aalling, har store forhåbninger.

- Rønne Havn har fantastiske arealer til udskibning, men Nexø Havn kan klare servicedelen med vedligeholdelse og den daglige drift af de her kæmpeparker. Jeg håber, at bestyrelsen i Nexø Havn arbejder hårdt på at gøre sig interessant, siger Carsten Aalling til Tidende.

Havnens formand understreger, at han ser særdeles positivt på vindmølleplanerne fra CIP og Ørsted.

- Forleden var der nogen, som ville bygge boliger i Nexø Havn ude på vandet. Det er der ikke plads til, så vi måtte sige pænt nej tak.

Mange er interesseret i Nexø Havn, men en af de ting, der virkelig vil give udvikling, er CIP, siger Bjarne Hartung Kirkegaard - inden det stod klart, at Ørsted var gået med i projekterne.

Han nævner samtidig, at også Bornholms Havvind overvejer at sætte en noget mindre vindmøllepark på 100 megawatt op i nærheden af Nexø.

- Den lokale havvindmøllepark vil også kunne bruge Nexø Havn. Så vi ser for os, at Nexø Havn vil få en rolle med det, der kommer til at ske med vindenergi i Østersøen fremover, siger Bjarne Hartung Kirkegaard, der også ser positivt på muligheden for, at de havvindmølleparker kan levere energi til et bornholmsk bunker hub-projekt om grønt skibsbrændstof, som Rønne Havn er kraftigt involveret i På mødet med CIP-repræsentanterne fik han ikke nogen klar opfattelse af, hvor på Bornholm CIP overvejer at bygge et eventuelt elektrolyseanlæg. Det har ikke været på tale, at sådan et power-to-X-anlæg, der kan anvende store mængder vindstrøm til at producere brint, skal ligge på havnen, fortæller formanden. Han peger på, at det fortsat er uklart, hvordan vindmølleparkerne skal kobles til elnettet, og hvordan energien kommer videre ud i verden. Under mødet i Nexø luftede CIP tanker om at udnytte eksisterende rørledninger i Østersøen til at fragte brint eller brændstoffer til Tyskland, men det var inden, nogen sprængte huller i Nordstream-rørene. Disse overvejelser om kabeleller rørforbindelser til at fragte energien væk fra Bornholm vedrører i første omgang ikke de bornholmske politikere, vurderer Bjarne Hartung Kirkegaard, der sidder i kommunalbestyrelsen og stiller op til folketingsvalget for Kristendemokraterne.

- Det er noget, som dem, der har pengene investerer, skal tænke over. Det er ikke noget, vi på Bornholm kan bestemme, men vi kan glæde os over, at Bornholm ligger et sted, hvor vi kan blive en del af den udvikling.

Både for Nexø Havn og Bornholm er vinden fantastisk. Der kommer meget mere af det, og vi får brug for det hele."
2022-10-27 00:00:00,Der blæser nye vinde over Bornholm,Bornholms Tidende,"Ørsted og Copenhagen Infrastructure Partners har gang i et projekt, der kan skabe aktivitet i havnene i både Nexø og Rønne.

Det ser ud til, at Ørsted har kastet sin kærlighed på Bornholm.

Det var det store energiselskab, der var først ude med ideen om at gøre Bornholm til en energiø, og det er nu også dem, der sammen med det københavnske investeringsselskab Copenhagen Infrastructure Partners vil tage Østersøens vindenergi til nye højder.

Set inde fra land er de senest offentliggjorte visioner enormt spændende, og som noget nyt kobler de for alvor Nexø-kanten på drømmene om fremtidens havvind i Østersøen.

Efter fiskeriets kollaps har Nexø i årevis måttet slås lidt med at skabe liv omkring havnen, men på det seneste har iværksættere i dén grad taget taktstokken og vist, at byen er på vej mod en ny æra.

Skabertrangen lever i bedste velgående, og at Nexø Havn måske i fremtiden også kan blive serviceø på ikke bare én men to havvindmølleparker ud for kysten, det er spændende nyt for området.

Havnen har holdt møde med Copenhagen Infrastructure Partners, og bestyrelsesformand Bjarne Hartung Kirkegaard (KD) kunne i går fortælle til Tidende, at mødet var en øjenåbner.

- På mødet sagde de: "" Vi skal bruge så og så stort et areal"", og så kigger jeg på direktøren. "" Det kan vi godt"". Så siger de, at det godt kan være, det bliver større. Fint, det kan vi også klare.

Direktøren på Nexø Havn hedder Carsten Andersen, og han er altså helt klar til det arbejde, som kan ligge og vente rundt om hjørnet, må man forstå.

At der er visse begrænsninger i det areal, som havnen har til rådighed, er en selvfølge, men der kommer Rønne Havn og den udvidelse, som havnen længe har haft gang i, ind i billedet.

Rønne Havn er på rekordtid på det nærmeste blevet eksperter i offshorebranchen og står selvfølgelig også klar til at tage fat, hvis det lykkes at igangsætte de to havvindmølleparker øst for Bornholm.

Ørsted og Copenhagen Infrastructure Partners er med andre ord et partnerskab, som kan få stor betydning for Bornholms to største havne, og det kan således blive fortsættelsen på et eventyr, der allerede er godt i gang.

Det ser ud til, at Ørsted har kastet sin kærlighed på Bornholm."
2022-10-27 00:00:00,Kommunalbestyrelsen tøvede med at støtte CIP og Ørsteds fulde plan om power-to-X,Bornholms Tidende,"Kommunalbestyrelsen understreger i et nyt høringssvar, at de ved at støtte energiselskabers ønske om at undersøge muligheden for to store havvindmølleparker ikke tager stilling til powerto-X-anlæg. René Danielsson (DF) synes, det var forkert at tage dette forbehold, som ifølge Enhedslistens Helle Munk Ravnborg handler om en kemisk industri med stort vandforbrug, som bør debatteres grundigt i lokalsamfundet.

Ørsted er i denne uge hoppet med på Copenhagen Infrastructure Partners' (CIP) to vindmølleprojekter øst for Bornholm.

Sammenlagt kan vindmøllerne, hvoraf halvdelen i visionerne skal stå på flydende fundamenter, nå op på samme kapacitet som Energiø Bornholm, hvis planerne om to parker á 1,5 gigawatt realiseres. Formålet med de enorme energiprojekter er i høj grad - som CIP fortalte i Tidende i forrige uge - at producere brint og fremtidens grønne brændstoffer. Den vision deler Ørsted, lød det i pressemeddelelsen, der blev udsendt om samarbejdet tirsdag morgen.

- Danmark har været en pioner i havvindindustrien og er førende i den grønne omstilling. De fire store åben dør-projekter kan være med til at cementere Danmarks fortsatte førerposition og skabe fundamentet for at kickstarte den næste fase af et dansk erhvervseventyr inden for produktion af grøn brint og grønne brændstoffer, udtalte regionsdirektør Rasmus Errboe fra Ørsted.

Ambitionerne om power-to-X-produktion på et bornholmsk elektrolyseanlæg inden for fem-seks år modtages dog ikke udelukkende med begejstring i kommunalbestyrelsen. Enhedslistens Helle Munk Ravnborg sad som forperson for natur-, miljø-og planudvalget med om bordet, da repræsentanter fra CIP var til møde med borgmester Jacob Trøst (K) i september. Det var på dette møde, at det blev klart for politikerne, at brint-eller brændstofproduktion står så centralt i vindmølleprojektet.

I CIP's ansøgning til Energistyrelsen om at indlede forundersøgelser var der derimod ikke meget fokus på, hvilken form elektriciteten har, når den skal forlade Bornholm.

- Vi kan i ansøgningen ikke læse ret meget om, hvad der skal ske med strømmen, og det spurgte jeg til. Det undrer mig, at man med så kompetente folk bliver præsenteret for et materiale, der er så tavst om, hvad strømmen skal bruges til, siger Helle Munk Ravnborg til Tidende om mødet med CIP.


SNÆVER STILLINGTAGEN

På baggrund af oplysningerne foreslog Enhedslisten at tilføje et afsnit til høringssvaret, som kommunens administration havde lavet et oplæg til. Afsnittet slår fast, at der "" med dette høringssvar alene er taget stilling til de to skitserede havvindmølleprojekter - og ikke til eventuelle afledte muligheder af denne, som eksempelvis landbaseret etablering af PtX-anlæg eller andet"".

Dette forbehold var der flere grunde til at tilføje, mener Helle Munk Ravnborg. Et elektrolyseanlæg vil kræve store mængder vand, som ved hjælp af elektrolyse kan spaltes, så man opnår brint.

- Man skal gøre sig klar, hvilken type vand der skal anvendes. Det kan ikke være grundvand, for det vil tømme vores reserver.

Så enten skal der bruges havvand eller spildevand, siger Helle Munk Ravnborg.

Hun påpeger, at det er meningen, at bornholmerne og de lokale virksomheder de kommende år skal bestræbe sig på at udlede mindre vand til spildevandsanlæggene og i stedet tilbageholde mere overfladeog drænvand i det åbne land.

- Det vil forhåbentlig mindske den samlede mængde spildevand. I dag er det nemlig sådan, at spildevandsanlæggene modtager omtrent dobbelt så meget vand som det, der leveres fra de bornholmske vandværker, siger Helle Munk Ravnborg.

Denne vandsituation skal man have i tankerne, når der skal tages stilling til power-to-X-produktion på bornholmsk jord, mener Enhedslisten.

- Uanset om der vil skulle bruges havvand eller spildevand, så vil der formentlig skulle påregnes en omkostning til rensning eller afsaltning, siger Helle Munk Ravnborg understreger, at hvis der bliver tale om afsaltning af havvand, er denne proces også i sig selv energikrævende.

For Enhedslisten er der desuden spørgsmålet, om Bornholm er det rette sted til at producere brint, ammoniak eller andre af fremtidens brændstoffer, som skal gå til en grøn omstilling af transportsektoren.

- På et tidspunkt skal vi jo tage stilling til, om vi gerne vil udvikle en sådan kemisk industri på Bornholm? Hvilke fordele og ulemper rummer det. Både miljømæssigt og i forhold til andre erhvervsmuligheder - både eksisterende og nye erhverv.

Her tænker du på især turismen, eller hvad? - Ja, jeg tænker på turisterhvervet. I et eller andet omfang kunne man også forestille sig en konkurrence med landbruget om forbruget af vand, som er en meget knap ressource på Bornholm.

Der er også mange erhvervsmæssige fordele.

Lokal produktion af power-to-X kan jo spille sammen med planerne om en bunker hub på Rønne Havn? - Det er rigtigt. Og der venter vi jo blandt andet på at se resultaterne af det arbejde, Rønne Havn lige nu er i gang med, siger Helle Munk Ravnborg, der påpeger, at "" ammoniak er noget giftigt stads"".


DF-UNDREN OVER EL

På kommunalbestyrelsesmødet blev det ændrede høringssvar vedtaget af et bredt flertal. Dansk Folkeparti og Kristendemokraterne stemte imod, og DF's modstand mod formuleringerne skyldes forbeholdet over for power-to-X på bornholmsk jord, fortæller René Danielsson (DF).

- Skal vi være grønne eller ikke være grønne? Hver gang det skal til at blive til noget, har Enhedslisten alle mulige indvendinger, siger DF'eren og understreger sit eget partis linje.

- Vi har ikke noget problem med power-to-X. Vi synes grundlæggende, at det er en rigtig god idé, og vi kunne godt tænke os, at Nexø kunne blive en vigtig by i den grønne udvikling.

Når de fire DF'ere i kommunalbestyrelsen ikke ønskede at signalere skepsis i samme grad som flertallet, handlede det både om den grønne omstilling og Bornholms fremtidige udviklingsmuligheder.

- For os handler det også om den erhvervsmæssige del. Vi vi alle gerne have øen til at vækste, så vi kan få flere arbejdspladser og blive nogle flere mennesker - og nu er muligheden der, siger René Danielsson, der finder det påfaldende, at høringssvarene om energiøen ikke indeholdt sætninger med samme slags forbehold.

Helle Munk Ravnborg understreger, at en lignende sætning om ikke at tage stilling til power-to-X-anlæg var med i høringssvaret, da kommunalbestyrelsen i maj gav opbakning til Energistyrelsens planer om forøget mølletæthed til Energiø Bornholm.


KRÆVER EKSTRA STRØM

Enhedslistens afventende holdning over for de grønne brændstoffer hænger også sammen med det markante energitab, der er forbundet med produktionen af brint ved elektrolyse og de næste skridt, der forædler brint til metanol, ammoniak eller noget tredje. Alternativet er at bruge strømmen direkte og prioritere udviklingen af batterier og elektrificeringen af transporten, hvor det er teknisk muligt.

- På det større samfundsøkonomiske plan mener jeg, det er vigtigt at kigge på energieffektivitet og, hvor vi får mest for pengene. Det vil da være fjollet at skulle sætte tre gange så mange møller op for at servicere en brintbaseret brændstofindustri.

hvis vi kan få den samme bevægelse i vores samfund med en tredjedel af møllerne og direkte elektrificering, siger Helle Munk Ravnborg.

Da Tidende i oktober interviewede CIP om deres overordnede tanker, fortalte direktør Magnus Brogaard Larsen, at man var for tidligt i processen til at gå i detaljer med størrelse og placering af anlæggene på land.

Helle Munk Ravnborg ville gerne kende disse oplysninger, og selvom hun har prøvet at lave sin egen research, er hun ikke sikker på, hvor mange hektar et elektrolyseanlæg på 1-1,5 gigawatt vil kræve.

Har I på jeres møde med CIP snakket om, hvor det eventuelt kunne ligge? - De tænker jo selv at ilandføre strømmen i nærheden af transformerstationen på Sydbornholm, så man kunne forestille sig, at det kan være deromkring, siger Helle Munk Ravnborg.

Hun håber, at kvaliteten af informationerne til offentligheden fra CIP og deres nye partner Ørsted vil blive bedre senere i forløbet.

- Lad os få tallene på bordet.

Det undrer mig, at man med så kompetente folk bliver præsenteret for et materiale, der er så tavst om, hvad strømmen skal bruges til.

Helle Munk Ravnborg, Enhedslisten Skal vi være grønne eller ikke være grønne? Hver gang det skal til at blive til noget, har Enhedslisten alle mulige indvendinger, René Danielsson, Dansk Folkeparti.


HØRINGSSVAR MED ÆNDRINGER

Fra politisk side blev der lavet flere ændringer til høringssvaret om havvindmølleparkerne øst for Bornholm.

Rettelserne handler især om ikke at forholde sig til power-to-X. Forslagene stammede fra Enhedslisten og Venstre, som i de politiske udvalg og kommunalbestyrelsen fik flertal.

Både udkastet fra administrationen og det endelige svar indledes med: "" Vi læser med interesse de skitserede planer og har ingen konkrete indvendinger ift., at der gives tilladelse til forundersøgelser i ansøgers arbejde med at afdække mulighederne"" Herefter kommer det tilføjede afsnit om power-to-X (PtX, red.) på bornholmsk jord: "" Bornholms Regionskommune noterer sig dog, at såfremt de to skitserede havvindmølleparker etableres i tillæg til de planlagte havvindmølleparker syd for Bornholm, som påtænkes etableret som en del af Energiø Bornholm, så vil den samlede forventede strømproduktionskapacitet overstige den planlagte eksportkapacitet i de planlagte kabler til hhv. Tyskland og Sjælland. Bornholms Regionskommune vil derfor i denne sammenhæng gerne understrege, at der med dette høringssvar alene er taget stilling til de to skitserede havvindmølleprojekter - og ikke til eventuelle afledte muligheder af denne, som eksempelvis land-baseret etablering af PtX-anlæg eller andet"" I et senere afsnit om power-to-X og bunker hub-planerne om at levere grønt skibsbrændstof omskrev kommunalbestyrelsen et afsnit til: "" Rønne Havn er pt. i færd med at gennemføre et feasibility studie for evt. etablering af power-to-x-anlæg placeret på Bornholm som en del af projektet Bornholm Bunker Hub, således at der potentielt kan komme øget tilgængelighed af grønne brændstoffer. Samtidig arbejdes der i regi af det regionale erhvervsfyrtårn Baltic Energy Island med innovative løsninger på distribution og lagring af store mængder strøm.

Her er det afsnit, som administrationen havde lagt op til, og som blev erstattet af ovenstående: "" Bornholm vil med de to havvindmølleparker, der er ansøgt her, kunne få adgang til en stor mængde grøn strøm. Mere strøm giver mulighed for bedre rentabilitet på fx power-to-xanlæg placeret på Bornholm. Dette vil kunne styrke potentialerne, som der er fokus på i det regionale erhvervsfyrtårn Baltic Energy Island samt i projektet Bornholm Bunker Hub, således at der potentielt kan komme øget tilgængelig af grønne brændstoffer."" Endelig blev der fra kommunalbestyrelsens side lavet to tilføjelser om lokalt medejerskab og samspillet mellem vindparker og fisk. "" Der har tidligere været mulighed for 20% lokalt medejerskab af parkerne.

Energistyrelsen oplyser, at denne mulighed er bortfaldet. Bornholms Regionskommune anbefaler, at denne mulighed genetableres."" "" Vi opfordrer til, at erfaringerne fra den forskning, der gennem de senere år er foretaget om havvindmølleparkers mulige positive indvirkning på for eksempel fiskebestande inddrages i så høj grad som muligt i projektudviklingen."" Høringssvaret med ændringerne blev vedtaget af EL, S, K, V og Bornholmerlisten, mens DF og Kristendemokraterne var imod."
2022-10-27 00:00:00,Hvad vil Moderaterne gøre for Bornholm på Christiansborg?,Bornholms Tidende,"Med Mette Frederiksen som statsminister er kursen sat mod et mere retfærdigt, trygt og bæredygtigt samfund.

Svar på debatindlæg af Tor Madsen, formand for Moderaterne på Bornholm.

Tor Madsen spørger i Tidende, om vi virkelig skal have fire år mere, hvor Venstre og Socialdemokratiet repræsenterer bornholmerne på Christiansborg og spørger, hvad bornholmerne egentlig har fået ud af det.

Dette vil jeg gerne komme med nogen få ud af mange eksempler på. Jeg vil starte med at nævne det seneste forsvarsforlig og energipolitiske investeringer, som blot er to af de seneste dugfriske eksempler på store politiske aftaler på Christiansborg, som gavner Bornholm.

Det sidste får en kæmpestor betydning for Bornholm på grund af den planlagte energiø, hvilket vil give en afledt effekt med kommende arbejdspladser og stor omsætning for Bornholm.

Under socialdemokratisk regering har man derudover skabt en række gode resultater som f. eks. retten til tidlig pension (Arne-pension), som mere end 2.000 bornholmere er berettiget til, som er rimelig og retfærdig for de mennesker, som har knoklet, siden de kom på arbejdsmarkedet.

Der er fra 2023 afskaffet modregning i ægtefællepensionen, som gavner rigtig mange bornholmere.

Fra januar 2023 får de ledige forhøjede dagpenge i de første 3tre måneder, hvilket er en kæmpe fordel for vores sæsonansatte her på Bornholm, som ofte er omfattet af ledighed, vedtagelser som man kan risikere falder på gulvet, hvis regeringen ikke fortsætter.

Man har forhandlet og lavet en erklæring om transitkorridor mellem Sverige og Danmark.

Der er vedtaget en mere markant indsats mod social dumping, som også er en nødvendighed, da rigtig mange beskæftigede bliver presset på løn og arbejdsforhold af arbejdsgivere.

For at række hånden og styrke vores velfærdssamfund, holde fokus på almindelige danskers forhold, mindske uligheden, styrke sundhed og have endnu mere fokus på klima og miljø, er Socialdemokratiet enige om at gå til valg på en bred regering over midten i en tid, hvor den ene krise afløser den anden med covid-19, Krig i Europa og nu høj inflation.

Med Mette Frederiksen som statsminister er kursen sat mod et mere retfærdigt, trygt og bæredygtigt samfund.

Det ville klæde Moderaterne at fortælle, hvad de vil gøre for Bornholm på Christiansborg.

Det glæder vi os til at høre."
2022-10-28 00:00:00,Peter Juel om energiø: Kommunalpolitikere har været for passive,Bornholms Tidende,"Bornholm skal have mærkbare fordele for at stille jord og havudsigt til rådighed for energiøen, mener Peter Juel-Jensen (V), der som folketingsmedlem har savnet, at kommunalbestyrelsen har forholdt sig mere kritisk til megaprojektet på og omkring Bornholm.

Energiøen er et område, hvor det næste folketing skal træffe beslutninger, som vil sætte sit præg på Bornholm mange år frem. I løbet af de kommende fire år vil politikerne vedtage den endelige placering af vindmølleparkerne syd for øen, kabellinjer og højspændings-og transformatorstationen på land, fastsætte udbudskriterier og miljøkrav, mens anlægsarbejdet til et større tocifret milliardbeløb så småt vil gå i gang i sidste halvdel af årtiet.

Sideløbende kan Christiansborg få indflydelse på andre energiprojekter i Østersøen, der kan udnytte Bornholms geografiske placering og nye rolle som el-knudepunkt.

Et eksempel er CIP og Ørsteds foreslåede vindparker øst for Bornholm og idéen om at bruge strømmen derfra til at producere brint og grønne brændstoffer - måske på et bornholmsk power-to-X-anlæg.

Som virksomhedernes og politikernes interesse for Bornholm vokser, stiger potentialet for øen - eller "" Baltic Energy Island"", som Bornholm kaldes i erhvervsfyrtårnsprojektet inden for udvikling, test og demonstration af grøn energi.

Men samtidig stiger energisektorens pladsbehov, og Bornholms store bidrag til den grønne omstilling bør resultere i fordele til lokalbefolkningen, mener Venstres siddende folketingsmedlem, Peter Juel-Jensen (V).

- Vi gør resten af landet en kæmpe tjeneste.

Når vi på denne måde stiller os til rådighed for resten af Danmark, skal vi have noget til gengæld, siger han og nævner et af mange eksempler på mulige gevinster: - Jeg har noteret mig, at prominente politikere på Christiansborg ad flere omgange har snakket om at gøre passage af Storebælt gratis, men jeg har aldrig hørt dem sige, at det skal være gratis at komme på Bornholm.

I den lokale debat er flere begyndt at snakke om, at Bornholm skal have noget igen for at stille store arealer til rådighed for et landanlæg og for byggeriet af vindmøller indtil 15 kilometer fra kysten. Hvad synes du som folketingsmedlem er det mest oplagte at arbejde for? - Jeg glæder mig over, at flere nu er ved at få en sund skepsis over for det, der er ved at ske. Som den første og eneste har jeg i meget lang tid stået fast på det her. I sidste uge krydsede jeg klinger med Morten Riis på tv, for jeg siger, at det er kommunalbestyrelsen, der taler på Bornholms vegne. Det kan de to folketingsmedlemmer ikke gøre, siger Peter Juel-Jensen.


FEM KM TÆTTERE PÅ UDEN MODSTAND

De seneste par år har Folketinget truffet de indledende beslutninger - senest blev vindmølleparkernes kapacitet øget fra to til tre gigawatt med mulighed for yderligere en forøgelse ved at placere møllerne tættere på hinanden. For at finde plads til flere møller blev det besluttet, at rykke parkerne fem kilometer tættere på land. Peter Juel-Jensen mener, at borgmester Jacob Trøst (K) og de lokale politikere skulle have opponeret mod den beslutning.

- Kommunalbestyrelsen har rykket møllerne ind fra 20 til 15 kilometer, bare fordi de er blevet bedt om det, uden at de i deres høringssvar siger, "" hør nu, venner, nu kommer de relativt tæt på"".

Nu er det ikke kommunalbestyrelsen, men partierne i Folketinget, der har besluttet det.

- Jojo, men man er jo i dialog med kommunalbestyrelsen.

Og man kunne have sagt "" det her vil vi ikke"". Andre steder i kongeriget har man problemer med at få puttet de her havvindmøller i undergrunden. I takt med at der kommer mere ballade andre steder, siger vi ja herovre, og så kommer møller tættere på land.

Hvis kommunalbestyrelsen havde en fast position med krav, ville du så få en bedre position til at påvirke Venstres linje? - Bornholm kommer altid længst, når vi taler med én stemme, siger Venstre-kandidaten.

- Jeg har ikke mandat til at træde bremsen i bund og har heller ikke muligheden for det, for jeg er kun én ud af 179. Kommunalbestyrelsen er de eneste, der kan udtale sig og forhandle på Bornholms vegne.

- Christiansborg lytter, og kommunen kunne have sagt "" Det vil vi ikke være med til. 20 kilometer er fint"". Der er ingen grund til at sige ja til at trække dem længere ind.

Der ligger en accept fra kommunalbestyrelsen til at trække dem ind på 15 kilometer - uden at få noget igen, siger Peter Juel-Jensen.


TRUSSEL FOR TURISMEN

Han mener, at kommunalbestyrelsen mere tydeligt burde have markeret, at havvindmølleparker og landanlæg på Sydbornholm risikerer at skade turismen.

- Man skulle have sagt "" I må være opmærksomme på, at det her kommer til at berøre det, som vi normalt sælger Bornholm på. Kan vi ikke få noget til gengæld?"", siger Venstre-spidskandidaten, som fremhæver risikoen for at sætte gang i en negativ spiral.

- Når vi ikke er populære - og det har vi oplevet før - så falder huspriserne. Og så bliver vi attraktive for folk, der ikke har så mange penge og derfor flytter hertil. Det betyder stigende kommunale omkostninger, fordi vi selvfølgelig skal hjælpe dem, der har et behov, siger Peter Juel-Jensen.

- Jeg ville være ked af at få syv magre år efter syv fede år. Jeg vil gerne have, at det bliver vekslet til noget, som kan bringe Bornholm fremad. Det er derfor, jeg taler om uddannelse, forskning og forpligtende fællesskaber med bornholmske virksomheder - men også om at hele det bornholmske samfund har en gulerod i det.

Peter Juel-Jensen foretrækker ikke at gå til valg på specifikke krav, som han vil stille på vegne af Bornholm. Som eksempler på mulige gulerødder nævner han garantier om flere uddannelsespladser og forpligtende samarbejde med vidensinstitutioner. Det kunne også være en lovning på tilrejsende arkæologer, så Bornholms Museum ikke behøver sende alle mand til Sydbornholm i månedsvis, hvorved der vil mangle folk til opgaver på resten af Bornholm, hvilket Peter Juel-Jensen frygter kan bremse andre byggeprojekter.

Han taler også for, at Energinet skal investere i et byggeri, der passer ind i omgivelserne og skjules i landskabet, "" så landanlægget på Sydbornholm bliver knap så stor en øjebæ"", som han udtrykker det. Pointen er, at der er mange mulige veje at gå, hvis de bornholmske politikere vel og mærke samler kræfterne.

- Kan vi få en garanti for, at møllerne i Østersøen kan genanvendes, og de ikke ender deres liv på Bornholm? Kan vi være sikre på, at man involverer det bornholmske erhvervsliv i den grad, man nu kan? Kan vi være sikre på, at de, som hænger på det yderste af det bornholmske arbejdsmarked, også bliver indtænkt? Kan vi sikre på, at staten med tanke på de 14.500 årsværk, som kommer til at være på Bornholm i en periode, sørger for at opskalere de funktioner på øen, som staten kan kontrollere? For der kommer mere pres på lægen og sygehuset. Vi har behov for, at hele infrastrukturen bagved også følger med. Vi kan ikke få nogen svar.

Hvis det her skal blive et bornholmsk guldæg, skal vi til at have nogen forventninger til dem, der laver planlægningen. Og det er kommunalbestyrelsens opgave, fastslår Peter Juel-Jensen.

Han mener, at Winni Grosbøll som borgmester var for positiv, da tankerne om energiøen blev lanceret.

- Meget af det her er jo lavet under den sidste borgmesters tid. Jeg har haft en samtale med klima-og energiministeren, som siger; "" Er det ikke det her, som Bornholm vil, Peter? Hvem repræsenterer du?"" Jeg tror, at den tidligere borgmester har været meget anerkendende tidligt i forløbet.

Hvis de lokale folkevalgte i højere grad markerede en skepsis, ville indvendingerne være noget, bornholmske politikere kunne hive op af skuffen masser af gange, mener Venstre-manden.

- Man spiller sig nogle ekstra trumfer af hånden, hvis man lader sig banke på plads af Christiansborg. Det forventes, at vi siger ja hele tiden, men der er noget galt med bytteforholdet.

Dét kan jeg sige som folketingspolitiker, men jeg kan jo ikke slå bremsen i, når dem, der repræsenterer Bornholm - altså kommunalbestyrelsen - ikke har nogen modkrav.

Han anerkender, at der er tale om en balancegang, for Venstre er ikke modstander af Bornholms fremtidige position som energi-knudepunkt.

- Jeg tror også, at energiøen vil være en mulighed for at løfte rigtig meget på Bornholm, men vi skal også være opmærksom på, at det får nogle konsekvenser. Så det hedder ikke en kompensation til dem, der nær landanlægget nede på Sydbornholm.

Det hedder en erstatning. En kompensation er et plaster på såret, en erstatning er et udtryk for et værditab.

- Min idé er ikke at køre projektet i graven.

Jeg kan se store fordele for Bornholm.

Jeg vil bare gerne have, at vi er på forkant, og vi tager en diskussion med os selv om, hvad vi forventer.

Min idé er ikke at køre projektet i graven. Jeg kan se store fordele for Bornholm. Jeg vil bare gerne have, at vi er på forkant, og vi tager en diskussion med os selv om, hvad vi forventer Peter Juel-Jensen folketingsmedlem, Venstre."
2022-10-28 00:00:00,Kandidater om kamp for bornholmsk bonus fra energiøen: ' Vi har aldrig hørt noget fra Peter',Bornholms Tidende,"Morten Riis og René Danielsson undrer sig over Peter Juel-Jensens kritik af kommunalbestyrelsen. De peger på indsatsen for at opnå en sammenkobling af det bornholmske elnet som et eksempel på, at lokalpolitikerne med succes har stillet krav til regeringen.

Når Venstres folketingsmedlem gennem de seneste 15 år, Peter Juel-Jensen, opfordrer kommunalbestyrelsen til at udvise en større skepsis over for planerne om Energiø Bornholm for at kunne sikre fordele til lokalsamfundet, får det to af folketingskandidaterne, der også er kommunalpolitikere, til at ryste på hovedet. Både Morten Riis (EL) og René Danielsson (DF) synes, at opsangen klinger hult.

- Det har jeg hørt ham sige før. Men hvor længe er det lige, han selv har siddet i Folketinget? Jeg er i hvert fald aldrig nogensinde blevet kontaktet af ham, fordi han synes, at vi skal have et samarbejde op at stå, siger viceborgmester Morten Riis.

Både han og René Danielsson mener, at kommunalpolitikerne har trådt i karakter og stillet krav til de statslige energimyndigheder og regeringen.

- Mig bekendt har vi netop via borgmesteren arbejdet for, at der skulle være tilkobling til det bornholmske elnet. Det var Thomas (Thors, red.), som stod ret stejlt på det, siger Morten Riis.

Indsatsen betød, at Energinet tidligere på året tilkendegav, at de vil arbejde for, at det bornholmske elnet kobles sammen med transformatorstationen og dermed også de fremtidige kabelforbindelser til Sjælland og Tyskland.

For Dansk Folkepartis kandidat er en kobling af de to net det første, han nævner, når man stiller spørgsmålet om, hvilke fordele lokale folkevalgte skal arbejde for.

- Jeg håber da, at bornholmerne - lidt forsimplet sagt - får muligheden for at stikke ledningen i. Ønskescenariet er jo selvfølgelig en superstabil forsyning med en pris, som er til at arbejde med.

Tror du, at der kan være noget at hente på energipriserne - billigere el eller varme - for bornholmerne som en form for kompensation? - Jeg kommer aldrig til at afstå fra muligheden for at lave en "" Lex Bornholm"". Men jeg har svært ved at se, at 90 mandater skulle synes, det er en god idé, at vi får en lavere prisstruktur end resten af landet, siger René Danielsson.

Han synes, at kommunalbestyrelsen har været gode til at tale med én stemme om energiøen og undrer sig over Peter Juel-Jensens påstand om, at hans handlerum skulle være begrænset uden kommunalbestyrelsens opbakning.


TØRRE DEN AF PÅ TRØST

- Når man sidder på Christiansborg og siger, at det skulle være en fordel at have en repræsentant i de to store regeringsbærende partier, så er det for let at sende lorten videre til kommunalbestyrelsen. Det bliver jeg bare nødt til at sige. Hvad er fordelen så ved, at Peter Juel og Lea sidder derovre, hvis det alligevel er kommunalbestyrelsen, der skal trække de ting hjem?, spørger René Danielsson.

- Det er jo ikke, fordi Peter ikke har erfaringen eller netværket. Jeg synes, det er mærkeligt, at han prøver at tørre den af på en nyvalgt borgmester, som trods alt også skal bruge tid til at sætte sig ind i det.

Peter Juel-Jensen siger, at han gerne vil gå i samlet flok med jer.

- Ja, det er flot. Det har man ikke rigtig kunnet mærke. Men det kan selvfølgelig være, at han til en start prøver at finde fælles fodslag med sit eget parti i kommunalbestyrelsen.

Det har virket en smule fragmenteret.

Venstre har næstformandsposten i natur-, miljø-og planudvalget og har rig mulighed for at bringe Peter i spil. Jeg har ikke hørt nogen fra Venstre sige "" Peter foreslår det her"" - ligesom der har været musestille fra socialdemokraternes side, når det gælder ministeren (Lea Wermelin, red.), siger René Danielsson.

Ud over arbejdet for en sammenkobling af elnettet peger Morten Riis på indsatsen i erhvervs-og innovationsprojektet Nationalt Center for Grøn Energi/ Baltic Energy Island som et eksempel på en mulighed for at høste nogle fordele af energiøen i en bredere forstand for det bornholmske samfund - for eksempel med forbedrede uddannelsesmuligheder.

- Så jeg synes, der ligger noget i det, men det kan være, at Peter bare ikke følger så meget med i, hvad der foregår i kommunalbestyrelsen, siger Morten Riis.

Ligesom Venstres spidskandidat mener han, at det er vigtigt, at "" naboerne til transformerstationen på Sydbornholm skal kompenseres på en rimelig måde"".


GRUNDVANDSBEKYMRING

Kommunalpolitikerne havde i september muligheden for at træde på bremsen, da de skulle tage stilling til Energinets ønskede placering sydvest for Aakirkeby. På trods af borgerforslag til alternative placeringer, som i nogle tilfælde ifølge kommunens administration var mindst lige så velegnede som bruttoarealet, Energinet har bedt om, valgte kommunalbestyrelsen at sige ja til at sætte gang i udarbejdelse af et kommuneplantillæg for højspændingsstation til Energiø Bornholm.

Med Enhedslisten som forslagsstiller trådte kommunalbestyrelsen faktisk en smule på bremsen, da det blev besluttet at afvente resultatet af de miljøkonsekvensundersøgelser, som Energinet forventes at afslutte i efteråret, da der en bekymring om de miljømæssige konsekvenser af en sænkning af grundvandsstanden. Morten Riis mener ikke, det ville have været rigtigt af kommunalbestyrelsen at henvise Energinet til et andet sted.

- Det tilkommer i en eller anden forstand ikke kommunalbestyrelsen at foreslå, hvor man ellers kan bygge et hus henne. Det er det område, Energinet spørger til. Derfor afventer vi den undersøgelse, siger viceborgmesteren.

Når man sidder på Christiansborg og siger, at det skulle være en fordel at have en repræsentant i de to store regeringsbærende partier, så er det for let at sende lorten videre til kommunalbestyrelsen René Danielsson medlem af kommunalbestyrelsen for DF."
2022-10-29 00:00:00,Socialdemokrat: Vi skal sælge køling til Energinet og kræve arkitekter,Bornholms Tidende,"Billig fjernvarme til bornholmerne og en arkitektonisk tilfredsstillende udformning af landanlægget er nogle af de ting, folketings medlemmerne bør kæmpe for i de kommende år, siger Lars Goldschmidt (S). - Det handler ikke om at være kritisk, men dygtige forretningsmænd.

- Vi skal have ordentlige vilkår for at stille arealer til rådighed.

Sådan siger socialdemokraten Lars Goldschmidt om energiøen. Den tidligere bestyrelsesformand for Bornholm Energi og Forsyning mener, at det er vigtigt, at de bornholmske folkevalgte er tydelige om lokalsamfundets interesser, så Bornholm får mest muligt ud af det enorme energiprojekt. Samme budskab fremsatte Venstres spidskandidat Peter Juel-Jensen i Tidende fredag, hvor han opfordrede kommunalbestyrelsen til at stille flere krav.

- Det er selvfølgelig en opgave både for borgmesteren, kommunalbestyrelsen og folketingsmedlemmerne fra Bornholm at gøre det tydeligt. Den mere krigeriske tilgang er symbolpolitik, for vi har ikke noget at føre krig med. Men vi skal gøre klart, at der ingen tvivl er om, hvad vi har brug for, og hvad vi kan levere, siger Lars Goldschmidt.

I første omgang mener han, at en hovedinteresse for de bornholmske politikere hidtil har været at sikre, at det fremtidige højspændingsnet bliver bundet til det bornholmske elnet.

- For det vil betyde, at forsyningssikkerheden går op, og at strømmen i perioder kan blive billigere, siger Lars Goldschmidt.


FLERE KAMPE VENTER

Han synes, at de bornholmske politikerne har haft held til at markere dette synspunkt, og det ser ud til at lykkes, da Energinet har indvilliget at lave en teknisk løsning, der gør det muligt. I forhold til energiøen venter der flere kampe forude, understreger socialdemokraten.

- Der er ikke nogen tvivl om, at det er blevet markeret tydeligt, at det er vigtigt, at det store højspændingsanlæg bliver tilsluttet øen. Det var det første kritiske punkt. Det næste bliver at stille krav om, at transformatorstationen udformes på en måde, så den bliver til at holde ud at se på, og at vi kan få varmen til en rimelig pris. Det er noget, som ikke er sket endnu - men som skal ske, siger Lars Goldschmidt.

Han peger på, at Energinet/ staten bør investere penge i den arkitektoniske udformning af landanlægget på Sydbornholm, og at spildvarmen fra transformatorstationen skal tilfalde de bornholmske fjernvarmeselskaber til en favorabel pris, så varmetaksterne kan holdes nede.

- Det handler ikke om at være kritisk, men om at være dygtige forretningsfolk. I forhold til transformatorstationen skal vores tilgang være, at vi sælger køling til dem. De har brug for køling, og de kan ikke anvende varmen. Vi skal forhandle om, ved hvilken temperatur vi skal aftage varmen.

Bliver disse sager også opgaver, som er relevante for de næste folketingsmedlemmer valgt på Bornholm? - Helt bestemt. Som folketingsmedlemmer er man selvfølgelig ansvarlig for hele landet, men lige præcis fordi vi har en lokal indsigt og bagland, har vi en opgave i at gøre det tydeligt, hvad Bornholms muligheder og interesser er. Det gør alle andre folketingsmedlemmer nemlig også for deres lokalområde.

Lars Goldschmidt fremhæver, at Bornholm kan høste flere andre fordele ved at blive knudepunkt for energien og elproduktion i Østersøen.

Etableringen af power-to-X og dermed en hel ny branche er en mulighed, som vil kunne forplante sig som ringe i vandet. Et elektrolyseanlæg, påpeger Lars Goldschmidt, vil nemlig give så meget overskudsvarme, at man ikke kan bruge det hele i fjernvarmenettet, og derfor vil der blive skabt grundlag for gartnerier, tørring af landbrugsvarer eller andre nye energieffektive brancher.

En anden gevinst er udviklingen af et egentligt fagligt universitetsmiljø, som vil give studerende fra eksempelvis DTU mulighed for at tage dele af fag på Bornholm.

- Det vil styrke Campus Bornholm og det faglige miljø herovre, siger Lars Goldschmidt.


FOND OG BOLIGHJÆLP

Andre partier har under valgkampen markeret, at de vil arbejde for, at Bornholm opnår fordele ved at blive energiø, såfremt de bliver valgt til Folketinget.

- Vi kunne godt tænke os, at Bornholm fik en vis procentdel af overskuddet, og at det gik til en fond til socialt udsatte på Bornholm. Det har jeg talt med Jacob Trøst om, siger spidskandidaten for Det Konservative Folkeparti, Henriette Søvind.

Alternativets Caroline Meyer White mener, at Bornholm skal kræve at få økonomisk hjælp til boliginvesteringer.

- Både for at kunne tage imod den arbejdsstyrke, som vil komme i forhold til energiøen, men også for at vi i fremtiden kan stå i en situation, der kan vende det bornholmske samfund. På den helt korte bane, skal vi bede de forskellige partnere om, at vi får gang i kollegier, for vi har allerede i dag sygeplejestuderende, der ikke kan finde et værelse, og som af den grund ikke kan komme til at studere på Bornholm, udtalte Caroline Meyer White til Tidende tidligere i valgkampen.

- For nogle af spillerne, der er på banen, vil det være et greb i lommen, men det kræver, at politikerne er vakse, og at de stamper i gulvet og siger, "" vi sørger for, at jeres store grimme landanlæg får et sted at ligge, og vi forstår, at vi alle må bidrage til at det lykkes, men derfor har vi brug for jeres hjælp til det med flere boliger"", siger Alternativets spidskandidat."
2022-10-31 00:00:00,Energiøen er præget af hastværk,Bornholms Tidende,"Kære Peter Juel-Jensen, Tak for dine bemærkninger i Bornholms Tidende forleden, hvor du indvendte, at Bornholm får for lidt ud af at skulle levere værdifuld jord og ressourcer til et af Danmarks historisk største anlægsprojekter. Jeg deler din bekymring.

Som vi ved, har borgerne og kommunalbestyrelsen haft en række møder med Energi-Net, Energistyrelsen og andre statslige instanser, forud for vedtagelsen af Energiøen og beslutningen om anlæggelse af landanlæg syd for Aakirkeby.

Min korte opsummering af oplevelsen er, at vi i nogen grad oplever det som en proces, der er styret og bestemt af teknokrater overfra.

Vi lokale politikere og embedsfolk er nok noget benovede over projektets størrelse og udsigten til arbejdspladser, så vi ikke får krævet tilstrækkelig modydelse eller assistance til planlægning og krav til udformning.

Således er beskeden fra EnergiNet, at kommunen skal gennemføre planlægningsarbejde, høringer, borgemøder, indenfor kommunens eget budget. Som du véd er vores økonomi i forvejen voldsomt presset. I svar til foreslåede sparekatalog skriver vores tekniske afdeling således: Energiø Bornholm åbner for en lang række fantastiske muligheder for øens fremtidige energi-og varmeforsyning. For at kunne udnytte dette potentiale er der behov for at området prioriteres. Med regeringens udspil "" Danmark kan mere II"" fra april 2022 forventes en række store om omfattende opgaver indenfor energi-og varmeplanlægning i årene 2022 til 2028. Der er kun meget få ressourcer afsat til planlægning og sagsbehandling på varmeforsyningsområdet, hvilket bliver helt utilstrækkeligt i det kommende komplekse og omfattende arbejde på området. Der er ikke tilgængelige ledelsesinformation for dette område, men det vurderes at der på baggrund af de forestående opgaver er behov for et halvt årsværk yderligere på området.

Med udsigten til anlæg af endnu større omfang og kompleksitet, vil udfordringen til vores administrations tekniske afdeling kun stige. Der er med andre ord behov for at staten allokerer midler til ekstra årsværk, som dedikeret kan afses til EnergiØens mange planlægningsopgaver.

Ligeledes meddeler EnergiNet, at der ikke er statslige midler eller tid til at afholde en international arkitektkonkurrence for udformning af det store tekniske anlæg, som kan komme til at fylde mere end 90 hektarer. I den forbindelse kan det nævnes at Akademirådet løbende har opfordret både kulturministeriet og energi og forsyningsministeriet til at tage større ansvar for den æstetiske og kulturelle beskyttelse og udnyttelse af det åbne land. Ligesom Enhedslistens Søren Egge har spurgt energiministeren om at tildele ressourcer til at planlægge en ordentlig arkitektonisk kvalitet for de tekniske anlæg. Tilsyneladende uden effekt.

Vedrørende Nationalt Center for Vedvarende Energi oplever jeg også, at der er meget stort fokus på teknokratiske projekter. Og jeg efterlyser, at der inkluderes et samfundsvidenskabeligt element i forskningsprojekterne.

Man burde undersøge udrulningen og implementeringen af et "" grønt"" projekts effekt på lokalsamfundet, og inddrage sociologer, antropologer og andre humanistiske forskningsfelter i centrets pallette.

Hvad betyder et projekt af denne størrelse for borgernes ejerskab og selvforståelse, oplevelse af demokratisk medindflydelse og hvordan undgår man en Not In My Backyard situation, som fører til modvilje og opposition? Det ville være en fordel for NationalCentret, hvis man eksempelvis kunne inkludere forskere eller studerende fra KU, SDU eller RUC i forskersammensætningen, og denne indsigt ville kunne markedsføres internationalt.

I det hele taget bærer processen indtil videre præg af stor hast og mangel på eftertanke.

Den forhastede udførsel af projektet og en hovedløs etablering af et stort teknisk anlæg, som sammen med udvidelsen af Rønne Havn, tilknytning af diverse følge industrier, samt store tekniske arealer til havs, vil potentielt have fatale og uoprettelige indvirkninger på hele den sydlige bornholmske kyst."
2022-11-02 00:00:00,Vigtigt at du stemmer til Ewiis repræsentantskab,Bornholms Tidende,"Der er behov for, at det bornholmske elnet løbende bliver moderniseret og opgraderet, så vi undgår nedbrud.

Sideløbende med valget til Folketinget begynder et andet vigtigt valg for os på Bornholm, nemlig valget af bornholmske repræsentanter til Ewiis repræsentantskab.

Det var Ewiis driftsselskab Trefor, der for et år siden overtog el-nettet på Bornholm fra Beof, og som i dag sikrer, at der kommer strøm ud af vores stikkontakter.

Der er imidlertid behov for, at det bornholmske elnet løbende bliver moderniseret og opgraderet, så vi undgår nedbrud, og således at man kan håndtere de krav, som stilles til en fremtid med øget forbrug af strøm til blandt andet varmepumper og elbiler.

Etableringen af Energiø Bornholm giver både udfordringer og muligheder for os. Vi skal være aktive medspillere i udviklingen af energiøen og udnytte de direkte fordele som energiøen giver os i form af forsyningssikkerhed og adgang til grøn strøm.

Nettariffen på Bornholm er i dag næsten dobbelt så høj som i Trefors øvrige dækningsområder. Jeg finder, at der bør gennemføres en nøjere analyse af berettigelsen for denne prisforskel, så vi forbrugere løbende kan følge, hvad pengene bruges til, ligesom et eventuelt overskud falde tilbage til Bornholm blandt andet gennem lokal støtte til børne-og kulturaktiviteter.

Derfor er det vigtigt, at du stemmer til Ewiis repræsentantskabsvalg, og som kandidat vil jeg arbejde for størst mulig kundeindflydelse i forhold til nettariffen og udviklingen af det bornholmske el-net."
2022-11-09 00:00:00,Energinet vil høre dine ideer til energiøen,Bornholms Tidende,"Miljøstyrelsen har sat gang i en miljøvurdering af Energiø Bornholms kommende omformerstation og elkabler. Der bliver også holdt et borgermøde.

Har man en holdning til, hvad en rapport om miljøkonsekvenserne ved Energiø Bornholms anlæg bør indeholde, så har man nu chancen for at komme til orde. Miljøstyrelsen har taget hul på en indledende høringsfase og opfordrer alle interesserede til at komme med ideer og forslag til indholdet af miljøkonsekvensrapporten for projektet. Det fremgår af styrelsens hjemmeside.

Frem til 5. december kan bornholmere og andre interesserede sende høringssvar om anlæggene til Energiø Bornholm. Her på øen omfatter det den kommende omformerstation syd for Aakirkeby og elkablerne, der skal forbinde stationen til det sjællandske elnet.

- Vi er glade for, at Miljøstyrelsen nu begynder miljøkonsekvensvurderingen af elanlæggene på Bornholm og Sjælland og kablet imellem de to stationer. Det er første vigtige skridt frem mod den miljøtilladelse, der er forudsætningen for projektet. Vi håber, at alle interesserede vil benytte høringsperioden til at sende deres ideer og forslag til Miljøstyrelsen, så vi får det bedst mulige grundlag for miljøkonsekvensvurderingen, siger vicedirektør Marian Kaagh i Energinet på regionskommunens hjemmeside.

Det er Energinet, der ønsker at etablere anlægget og derfor har bedt Miljøstyrelsen om at igangsætte en miljøvurderingsproces for projektet.


BORGERMØDE

Som en del af den indledende høring holder Energinet også et borgermøde, hvor alle interesserede kan høre mere om projektet, planerne for stationen og kablerne samt selve miljøkonsekvensvurderingen.

Der vil også være mulighed for at stille spørgsmål og tale med medarbejdere fra Miljøstyrelsen, Energistyrelsen, regionskommune og Energinet om alt fra natur og miljø til aftaler og erstatning.

- Vi ved godt, at vi kommer med et stort anlæg, som kommer til at fylde i landskabet. Derfor er det vigtigt, at alle forslag og kommentarer fra borgerne kommer med, så vi kan lave det bedst mulige anlæg. Vi er stadig tidligt i processen, og mange ting er endnu ikke afklaret, men vi ser meget frem til at møde bornholmerne og fortælle om vores planer for projektet og stationen på Bornholm, siger Marian Kaagh.

Hun tilføjer at det er vigtigt for Energinet at klæde folk på, så de kan være med til at påvirke projektet med høringssvar til miljøkonsekvensvurderingen.

- Så vi håber at se mange bornholmere til borgermødet, siger Energinets vicedirektør.

Borgermødet foregår i Aakirkebyhallerne den 22. november klokken 18.30. Det er åbent for alle, og der er ikke tilmelding.

Arbejdet med miljøkonsekvensrapporten forventes afsluttet i begyndelsen af 2024, hvorefter den og et udkast til miljøtilladelse sendes i høring. Efter otte ugers høring behandles høringssvarene, inden Miljøstyrelsen efter planen kan udstede en miljøtilladelse til projektet midt i 2024."
2022-11-10 00:00:00,Brug demokratiet til at tøjle energiøen,Bornholms Tidende,"De kommende energiøer rundt om Bornholm er gigantiske projekter, der kræver borgerengagement for at sikre vores ø.

Det er vigtigt, hvordan den allerede besluttede energiø syd for øen med sin gigantiske produktion af vindmøllestrøm skal arrangeres her på Bornholm.

Det kan gå grueligt galt, hvis vi ikke passer på. Med så store kræfter og så voldsom en økonomi, kan Bornholm let ende som et billigt fundament af fremtidens vindfølsomme energiforsyning til Europa -til skade for både mennesker og natur.

Den grønne strøm er fantastisk og mangler i den grad i denne energikrisetid. Så møllerne er både velkomne og en god måde at omdanne energi til en form, vi har brug for. Men når det er sagt, kan stort set alt i så stort et projekt let gå galt og blive til uoprettelig skade. Når anlægget først er bygget, forsvinder det ikke foreløbigt.

Den gigantiske transformerstation, der får bygninger som Natur Bornholm til at minde om legehuse, vil med sin placering, sin magnetiske stråling og mulige støj kunne få stor indvirken på vores liv og natur. Den æstestiske udførsel bliver også afgørende for, om det bliver Bornholms nye Eiffeltårn eller en skamplet på vores ø. Alt det, der handler om transformerstationen i land og kablerne ind til og videre ud til Sjælland og Tyskland skal nu undersøges i en miljøvurdering, der skal ligge klar til næste år. Den undersøgelse bygger blandt andet på hørringsvar fra borgere og organisationer, og fristen for disse svar er 5. december.

For at kunne give kompetente svar er det rigtig glædeligt, at Energinet indbyder til endnu et borgermøde om planerne for stationen og kablerne samt selve miljøkonsekvensvurderingen.

Her vil der være mulighed for at stille spørgsmål og tale med medarbejdere fra Miljøstyrelsen, Energistyrelsen, regionskommune og Energinet om alt fra natur og miljø til aftaler og erstatning. Mødet holdes i Aakirkebyhallerne den 22. november klokken 18.30 og er en optakt til høringsvar inden rapporten om miljøkonsekvenserne af det kæmpemæssige projekt skal udarbejdes.

Herfra skal lyde en opfordring til alle på Bornholm om at kigge forbi og hjælpe med at sikre den voldsomme og meget potentielle udvikling af vores ø."
2022-11-12 00:00:00,Kæmpe EU-støtte: Fremtiden rykker ind på kraftværk i Rønne,Bornholms Tidende," Bornholms Energi & Forsyning er med i et projekt til 100 millioner kroner, der skal vise, hvordan man kan lagre grøn energi fra sol og vind til senere brug i el-og fjernvarmenettene.

Et projekt på Rønne Havn til 100 millioner kroner bliver en af de vigtigste trædesten på vej mod fremtidens energiforsyning.

Det vurderer direktør Claus M.

Andersen i Beof - Bornholms Energi & Forsyning, der lægger bygninger til projektet.

Ifølge ham er det måske det mest banebrydende projekt, Beof har landet i de 15 år, man har været vært for forsknings-og demonstrationsprojekter.

Det fremgår af en pressemeddelelse.

En række europæiske pionerer indenfor energiteknologi er gået sammen for at løse den største udfordring i den bæredygtige omstilling, nemlig at opsamle og lagre energi fra sol og vind, så der også er strøm og varme på overskyede dage uden særligt meget vind. Projektet hedder Second Life for Powerplants og får til huse på kraftvarmeværket på Skansevej i Rønne.

- Der er for mig ingen tvivl om, at Second Life for Powerplants bliver en af de vigtigste trædesten på vej mod fremtidens forsyning. Jeg er derfor glad for, at projektet forankres på Bornholm og at sætte vores kraftværk og kompetencer i spil, siger Claus M.

Andersen i pressemeddelelsen.


PROJEKT SKAL BESVARE SPØRGSMÅL

Ideen bag Second Life for Powerplants er at genbruge kraftværkernes oprindelige teknologi og bygge videre på medarbejdernes kompetencer.

Det genbruger dampturbine, generator, kontrolsystemer og adgangen til elnettet og fjernvarmenettet.

Projektet skal udvikle et koncept, der klæder kraftværket på til en gang i fremtiden at kunne levere strøm og fjernvarme til de bornholmske forbrugere samt afbalancere elnettet udelukkende på sol og vind.

Værket får tilført et saltlager, brugte elbils-batterier og et højteknologisk svinghjuls-batteri, der er tre forskellige teknologier, der skal gøre det muligt at gemme grøn energi til senere.

- Fremtidens forsyning skal være robust, bæredygtig og til at betale.

Hvis vi skal høste frugterne af de nye mængder sol og vind, er vi nødt til at få svar på en lang række spørgsmål.

Second Life for Powerplants vil give os en lang række af de svar, vi har brug for, siger Claus M. Andersen.

60 MILLIONER KRONER FRA EU Beof-direktøren mener, at projektet vil give uvurderlig viden om, hvordan man i fremtiden skal håndtere og gemme sol og vind, og hvordan man effektivt kan sikre balance i elsystemet.

- Vi vil få håndfast viden om, hvad der kræves for, at vi for alvor kan drage nytte af både sol og vind, uden at det skulle blive væsentligt dyrere for bornholmere. Vi vil få tydelige indikationer på, hvad der skal til af investeringer for, at vi endegyldigt kan sige farvel til olien og nedfase flisen, siger Claus M. Andersen.

Projektet afventer endelig formel godkendelse fra EU-Kommissionen, men forventningen er, at det kan begynde inden nytår. Det forventes at vare i tre og et halvt år. Der er et samlet budget på 100 millioner kroner, hvoraf 60 millioner kroner kommer EU.

Beof har også investeret i projektet.

Pengene bliver blandt andet brugt til nedtagning af to store gamle, udtjente kedler samt klargøring og ombygning.

Ifølge Claus M. Andersen vil projektet få stor betydning udenfor Bornholm, da erfaringerne let kan kopieres andre steder.

- At vi kan lande sådan et projekt på Bornholm, kunne indikere, at vi måske bør overveje at skrue lidt op for forventningerne til, hvor meget ekstra aktivitet på øen, den bornholmske energiø kommer til at skabe, siger Claus M. Andersen.

Der er for mig ingen tvivl om, at Second Life for Powerplants bliver en af de vigtigste trædesten på vej mod fremtidens forsyning Hvis vi skal høste frugterne af de nye mængder sol og vind, er vi nødt til at få svar på en lang række spørgsmål.

Second Life for Powerplants vil give os en lang række af de svar, vi har brug for.


DE TRE TEKNOLOGIER

Ved at basere energilageret på Rønne Havn på tre forskellige teknologier, reduceres omkostningerne, og systemet bliver fleksibelt og robust.

? Saltreaktoren er billig, kompakt, skalérbar og arbejder med en højere energitæthed end andre salte. Temperaturen kan nå op på 700 grader. Saltreaktorens aktive ingrediens af kaustisk soda.

? Brugte batterier fra elbiler er billige. Genbrug giver en stor miljøgevinst, og selvom et bilbatteri er nede på 60-70 procent af dets kapacitet og derfor ikke kan levere den ydelse, som en elbilejer har brug for, kan det bruges til stationær opladning.

? Et flywheel er et magnetisk svinghjul, som mange måske kender fra knallerter, motorcykler og biler. Svinghjulet drejer rundt, skaber magnetisk spænding og laver strøm. Teknologien kommer fra flyindustrien. Det konkrete svinghjul svæver, har ingen aksler og fungerer helt uden friktion. Det giver meget høje hastigheder, og jo højere hastighed, desto mere strøm kan der lagres. Teknologien lover lang levetid, få driftsudgifter og stabil drift. Flywheel er den dyreste del af energilageret, men nødvendig, når der skal gemmes store mængder strøm hurtigt, eller når elnettet skal tilføres store mængder strøm.

Projektpartnere Bornholms Energi & Forsyning, Energy Cluster Denmark, Quinte Q, Hyme Energy, PLS Energy Systems, Fraunhofer, Danish Technological Institute, Gdansk University of Technology, Technical University of Denmark, Euroheat & Power, Pini, Netzgesellschaft Eisenberg, Ernst-Abbe-Hochschule Jena, Koksik."
2022-11-12 00:00:00,"Naboer frygter, at landanlægget vokser: Vi kan ikke få noget at vide",Bornholms Tidende,"At energiøen ikke giver overskud, som ellers var en betingelse for tilladelsen, kommer ikke bag på Fridrik Adamsson, men han frygter at de nye møller fra Ørsted får landanlægget til at vokse.

Energiøen kommer alligevel ikke til at give overskud - faktisk kommer den til at give underskud. Og det er CIP og Ørsteds planer om en havvindmøllepark syd for Ystad som skaber ubalance, viser det sig nu.

Og det bekymrer Fridrik Adamsson, som er en af stifterne af facebookgruppen Borgerforeningen Energiø Bornholm. Her samles modstandere af det store landanlæg.

Det kommer dog ikke bag på ham, at der ikke bliver det overskud, man havde regnet med.

- Det er svært at overskue økonomien i så store projekter. Men i den originale aftale var det en betingelse for at det kunne gennemføres, at det gav overskud. Det ser man så stort på nu, ærgrer han sig.

Det er dog ikke noget, der giver ham en forhåbning om, at planerne om energiøen bliver lagt ned.

- Det ville være naivt at tro, for vi kan jo se, at det her er undervejs. Der er nogle private aktører, som har sendt ansøgninger, og der er tydelige tegn på, at de vil have deres vindmøller, så det får de jo nok, siger han.

Noget af det, der kan bekymre ham og de andre i gruppen, det er snarere at det store bruttoareal på 285 kvadratmeter, der er sat fra til landanlægget, skal blive for lidt.

- Hvis den transformerstation ender med at skulle dække behovet fra samtlige havvindmøller, der er på tale lige nu, så er det jo det dobbelte af, hvad der egentlig er aftalen lige nu. Og så kan de kvadratmeter hurtigt få ben at gå på, mener han.

- Men det er jo bare gætterier. Kvalificerede gætterier ud fra det, vi kan opfange, men der er ikke nogen, der vil fortælle os noget konkret.

Han er frustreret over, at der ikke er noget mere klar tale fra kommunens politikere, som han oplever er meget loyale overfor energistyrelsen.

- Selv på borgermøderne bliver man bare sendt rundt fra den ene til den anden, og der er ikke nogen, der vil fortælle, hvad der skal ske, fortæller han.

For ham er det både støjgenerne, som man endnu ikke kender størrelsen af og at han mener, landanlægget visuelt vil skæmme den bornholmske natur, der gør at han ikke er en stor tilhænger af projektet.

- Det bliver så grimt. En øjebæ i den bornholmske natur, mener han.

Der er nogle private aktører, som har sendt ansøgninger, og der er tydelige tegn på, at de vil have deres vindmøller, så det får de jo nok, siger han.

Fridrik Adamsson.


Ingeniøren: Energiø Bornholms økonomi smuldrer

Store konkurrerende havvindmølleparker har på grund af en uklarhed i loven mulighed for at etablere sig ved siden af Energiø Bornholm. Det har Energistyrelsen overset, og det er ifølge professor i økonomistyring Per Nikolaj Bukh ved Aalborg Universitet » katastrofalt « . Det skriver Ingeniøren.

Konkret er der tale om to ansøgninger om at etablere vindmølleparker i henholdsvis Bornholm Bassin Syd og Øst på tilsammen tre gigawatt, hvilket svarer til den planlagte kapacitet på Energiø Bornholm. Konsekvensen er et større udbud af elektricitet og dermed lavere kilowatt-time-priser til skade for indtægterne til Energiø Bornholm.

Ingeniøren erfarer, at de to ansøgninger har fået ministeriet til at nedtone et ellers ufravigeligt krav om, at energiøen skulle blive rentabel. Nu vurderer man i stedet, at den vil give et underskud på 10 milliarder kroner."
2022-11-16 00:00:00,"Trøst imødegår kritik: Vi vil gerne fortælle om det, vi ved skal ske",Bornholms Tidende,"Borgermødet i Aakirkeby på tirsdag i næste uge bliver det tredje store borgermøde om energiøen. Efter det seneste møde i april var flere deltagere frustrerede over arrangørernes evne til at svare på spørgsmål. I lørdagsavisen blev kritikken gentaget af Fridrik Adamsson fra Borgerforeningen Energiø Bornholm, en sammenslutning som blev stiftet af en gruppe naboer i kølvandet på borgermødet.

- Selv på borgermøderne bliver man bare sendt rundt fra den ene til den anden, og der er ikke nogen, der vil fortælle, hvad der skal ske, sagde Fridrik Adamsson i Tidende.

Borgmester Jacob Trøst (K) finder imidlertid ikke påstanden helt rimelig.

"" Jeg vil gerne understrege, at det vi og Energinet samt Energistyrelsen ved, skal ske, vil vi alle meget gerne fortælle om"", skriver han i en mail til Tidende.

Jacob Trøst og forpersonen for natur-, miljø-og planudvalget, Helle Munk Ravnborg (EL), repræsenterer Bornholms Regionskommune på borgermødet. Da høringen ikke handler om den lokale planproces, er det denne gang Miljøstyrelsen og Energinet, som arrangerer borgermødet. At regionskommunens ledende politikere tropper op og engagerer sig, er et eksempel på, at kommunen arbejder for at sprede informationen om megaprojektet til borgerne, mener Jacob Trøst.


ARBEJDER FOR FULDSTÆNDIG ÅBENHED

Borgmesteren peger også på, at kommunen løbende lægger information ud på hjemmesiden "" energiobornholm.dk"" og gerne stiller op, når borgerne har spørgsmål.

"" Således har både jeg og vores planafdeling haft møder/ dialog inden for den seneste tid med repræsentanter fra foreningen Energiø Bornholm og andre borgere"".

Han henviser desuden til, at Energinet har angivet en kontaktperson i det brev, naboerne i området har modtaget om høringen, der er i gang nu, og at naboerne endelig skal tage fat i kontaktpersonen.

"" Vi politikere er alle interesseret i, at processen er fuldstændig åben og gennemsigtig, og det vil vi fortsat arbejde for"", skriver Trøst, som bemærker, at kommunen stadig ikke ved meget om CIP og Ørsteds foreslåede havvindmølle-og brintprojekt.

På Bornholm er det regionskommunen som gennemfører den lokale planproces med kommuneplantillæg og lokalplan og miljøvurdering af disse. På Sjælland varetages planlægningen ikke af kommunerne, men af staten med Bolig-og Planstyrelsen som planmyndighed.

Borgermødet afholdes på tirsdag i Aakirkebyhallerne og starter klokken 18.30. Forventet sluttidspunkt klokken 21.


ENERGIØ BORNHOLM OG MILJØKONSEKVENSUNDERSØGELSERNE

Energiø Bornholm skal kunne modtage op til 3 GW havvind fra nye havmølleparker. Møllerne skal placeres 15- 45 km syd for Bornholm, og parkerne vil kunne forsyne 3,3 millioner husstande med strøm.

Energiø Bornholm forventes fuldt idriftsat i 2030.

På sigt forventes energiøen at ville kunne tilkoble flere lande og teknologier, der kan lagre eller omdanne strømmen fra havvindmøllerne til for eksempel andre grønne brændstoffer gennem power-to-X-anlæg.

Høringen til projektet "" Transmissionsanlæg til opkobling af vindenergi"" er en del af det samlede projektprogram for Energiø Bornholm. Det omfatter alle transmissionsanlæg til opkobling af vindenergi, dvs.

højspændingsstationer og kabelanlæg på Bornholm og på Sjælland samt søkabler, der forbinder de to landanlæg. Kablerne skal etableres på havbunden, hvor de enten graves ned eller dækkes med beskyttende stensætninger.

Det dobbelte kabel vil få en samlet længde på cirka 345 km.

Energinet er bygherre for projektet, mens myndigheden bag miljøvurderingen (VVM) er Miljøstyrelsen. Fakta: Miljøstyrelsen/ Energinet."
2022-11-23 00:00:00,Energinet tog imod kritik for åben mikrofon - og Trøst blev mødt med buhen,Bornholms Tidende,"To workshops i de kommende måneder om landskabet og konstruktionen af landanlægget med eksterne arkitekter var en nyhed, som Energinet og kommunen havde med til borgermødet i Aakirkeby.

- For mig er det en meget stor ære at få lov at være borgmester, når nu Bornholm skal være verdens første energiø.

- Buuh, buuuh lyder det fra nogle få af de fremmødte i hallen.

Reaktionerne får Jacob Trøst (K) til at standse sin tale og kigge op.

- Hvad betyder det? spørger borgmesteren, men får ikke noget svar.

Han fortsætter sin velkomst, som blandt handler om vigtigheden ved dialog med borgerne.

- Vi skal i kommunen være med til at oversætte den proces, så alle borgere kan følge med og blive hørt. Derfor er borgermøder som i dag meget vigtige, og vi skal holde dem så tit, som det giver mening.

Hvis de utilfredse folk i salen mener, at borgmesteren burde være mindre ydmyg og beæret over statens og Energinets interesse for Bornholm, fik han i sin tale givet et par eksempler på, at kommunen har forsøgt at give kritisk modspil.

Det gælder for eksempel udsmykningen af højspændingsanlægget, hvor kommunen ifølge Trøst har arbejdet for en åben proces om netop arkitektur og landskab.

- I denne proces er det lykkedes at få nogle eksterne arkitekter tilknyttet som rådgivere for os i regionskommunen, fortæller Jacob Trøst.

Der skal i december og februar afholdes to workshops på Bornholms Højskole om arkitektur og landskab, og drøftelserne, som bliver åbne for alle, vil ifølge et medbragt banner "" danne grundlag for det videre arbejde"".

Senere slog Energinets vicedirektør dog fast, at der ikke vil blive afholdt en international arkitektkonkurrence.

KOMPENSATION Kommunen kæmper også for bedre kompensation for naboer til store højspændingsanlæg.

- Forhåbentligt kan det blive sidestillet med reglerne for naboer til vindmøller og solcelleparker, siger Trøst.

Modsat ved det seneste stormøde i april tillod arrangørerne spørgsmål i plenum efter oplæggene.

- Både vi og Energinet og har lyttet til den kritik, der var efter sidste borgermøde, siger borgmesteren.

Spørgsmålene må dog vente til efter oplæggene.

Efter at Helle Munk Ravnborg (EL), forperson for kommunens planudvalg, har præsenteret hovedpointerne fra kommunens høringsrunde i foråret, overtager biolog Christina Kittner fra Miljøstyrelsen ordet.

- Borgermødet i dag er ikke vores. Det er Energinets, siger hun, inden hun præsenterer den langvarige proces, som også rummer en høring i februar 2024.

- Vi skal inddrage jer og behandle de alternativer til projektet, som er rimelige, siger hun.

Mere konkret indhold har Energinet, der er mødt talstærkt op, taget med til Aakirkeby.

Vicedirektør Marian Kaagh fører ordet under præsentationen i plenum.

- Jeg kan allerede nu sige, at nogle af de svar, I gerne vil have, kan jeg ikke give på nuværende tidspunkt, siger hun indledningsvist, inden hun takker bornholmerne.

- Tak for den velvillighed og imødekommenhed, vi har mødt ved forundersøgelser og besigtigelser på Bornholm det sidste års tid.

Hun kan dog godt gå lidt mere i detaljer end ved tidligere lejligheder. Selve det el-tekniske anlæg vil få et areal på 700 x 750 meter. Det svarer til 52 hektar, og uden om det tekniske anlæg skal der etableres regnopsamlingsbassiner, landskabelig tilpasning og veje, så det samlede areal, Energinet har brug for at få stillet til rådighed, er noget større.

Hun fortæller, at Energinet de seneste måneder er kommet lidt tættere på et design.

- Det bliver et såkaldt GIS-anlæg. Det betyder, at vi minimerer anlæg, som står ude i det åbne. Vi forsøger at bygge de fleste højspændingskomponenter ind i bygninger.

Det vil minimere støjgener mest muligt og visuelt give flere rene flader, siger Marian Kaagh.

På skærmen bag hende toner det cirka 250 hektar store bruttoområde frem, som Energinet arbejder med. Det er markeret med et hvidt omrids, og ved siden er en gul kasse, der angiver det tekniske anlægs størrelse.

- Det er vigtigt for mig at slå fast, at der ikke er truffet beslutning om, hvor anlægget skal placeres inden for den hvide kasse. Men det er besluttet, at anlægget skal placeres inden for den hvide afmærkning, siger hun.

Da der åbnes for spørgsmål fra salen, skal oplægsholderne forholde sig til den relativt store portion skepsis, der er samlet på stolerækken.

En stor del af debatten foregik efter redaktionens deadline, men et af de første spørgsmål til Energinets Marian Kaagh var meget centralt.

Er der noget som helst, der kan forhindre projektet? - Med den viden jeg har på nuværende tidspunkt, kan jeg ikke forestille mig det.

Der har været forundersøgelser i gang det sidste års tid. Vi har fået de foreløbige resultater, og der er ikke noget i dem, der indikerer, at det ikke er muligt at placere anlægget inden for det hvide område.

Der er altså ikke meget, der tyder på, at rækken af borgermøder pludselig når sin ende.


FAKTA OM HØRINGEN

Energinet skal som bygherre udarbejde en miljøkonsekvensrapport for højspændingsstationerne og kablerne på land og mellem Bornholm og Sjælland frem mod 2024. Miljøstyrelsen er myndighed og skal fra slutningen af 2022 og indtil begyndelsen af 2024 arbejde på en miljøkonsekvensvurdering (VVM) af Energinets rapport.

Miljøkonsekvensrapporten og udkastet til miljøtilladelsen sendes i 2024 i høring i anden offentlighedsfase. Efter 8 ugers høring behandles høringssvarene, hvorefter Miljøstyrelsen efter planen kan udstede en miljøtilladelse til projektet midt i 2024.

Parallelt kommer regionskommunen til at arbejde med et tillæg til kommuneplanen og en ny lokalplan for området, hvor landanlægget skal opføres.

Høringen om idéer og forslag til miljøkonsekvensrapporten blev sat i gang i forrige uge og løber indtil 5. december."
2022-11-24 00:00:00,marienborg,Bornholms Tidende,"Bornholm kan få masser ud af energiøerne i fremtiden. Men vi skal til at tænke mere over, hvad det skal være frem for, hvordan vi begrænser dem.

Bornholm er en energiø, hvad enten vi vil det eller ej. Der kommer til at være en gigantisk transformerstation på Sydbornholm, og med de mange vindmølleprojekter i Østersøen har vi kun set ' toppen af møllevingerne' eller ' taget af transformerstationerne'.

Bornholm risikerer at blive brugt til den fremtidige energiinfrastruktur, ligesom vi tidligere lagde ø til ' Fisken' og hele den industri. Energieventyret er potentielt langt større end fiskerifortællingen.

Dels fordi investeringerne er langt større, dels fordi vi bliver pionerer på et område, som hele verden har brug for viden om og tilsvarende løsninger, som dem der nu skabes på Bornholm.

Man kan ikke kæmpe mod vejrmøller, lyder et udtryk. Det betyder, at man ikke kan kæmpe mod en usynlig fjende.

På Bornholm har vi en udfordring i at kæmpe for vindmøllernes lokale forankring og lokal synergi. Regionskommunen har netop været på studierejse til Sjælland for at se, hvor tildækket et transformeranlæg kan være i naturen. Til deltagernes store begejstring overså man helt anlægget fra bussen og kørte for langt. Det kan helt sikkert pynte på Sydbornholm at kaste jord på transformerstationen. Men det er formentlig det helt forkerte fokus, at vi skal skjule og beskytte Bornholm mod udviklingen. Vores store udfordring ligger i at udnytte og udvikle de nye tiltag, så Bornholm får vækst og fremtid ud af de gigantiske investeringer omkring os.

Vi kan helt sikkert sælge flere hotdogs på Store Torv, når det vælter ind med vindmøllearbejdskraft. Men hvordan når vi endnu højere op i værdikæden og udnytter de abnorme investeringer for Bornholms fremtid? Kan transformerstationen bliver 20ernes Eiffeltårn? Kan vi skabe energiturisme, gartnerier med spildvarme, klimavenlig fjernvarme, vidensmiljøer for grøn energi, off shore know how over p-vagtniveau og forædling af teknologierne, så har vi nogle helt fantastiske muligheder.

Bornholm har brugt for at tænke stort -ikke på størrelsen af transformerstationen -men på størrelsen af det eventyr, der ligger foran os. Eventyret truer med både at stjæle grundvand, lydklima, udsigt og natur. Men det har en størrelse til at holde hele Bornholm i vækst i de næste mange mange år. Men det kræver nogle vilde ideer, der sigter højere end de buh-råb, der ramte borgmester Trøst tirsdag aften i Aakirkebyhallerne under borgermødet om transformerstationen. Lad os tænke større end det."
2022-11-24 00:00:00,"Arkitekter hyret til landanlæg: Energinet lover at lytte, men vil samtidig passe på "" el-forbrugernes penge""",Bornholms Tidende,"Regionskommunens aftale med Energinet om at lave et arkitektforløb med workshops for det store landanlæg på Sydbornholm fik en lunken modtagelse fra Enhedslistens deltagere på borgermødet. Lokalpolitikernes ønske om en decideret arkitektkonkurrence blev afvist af Energinet.

Energinets kanin i hatten ved tirsdagens borgermøde om energiø-projektet var et lille hold arkitekter. I de kommende måneder skal arkitekterne stå for at gennemføre to workshops, hvor bornholmerne ifølge informationsmaterialet kan "" få indflydelse på arkitektur og landskab"".

Energinet stiller to uvildige arkitekter til rådighed for Bornholms Regionskommune og har desuden hyret arkitektfirmaet Arkitema til at stå i spidsen for inddragelsen af borgerne.

Regionskommunen har i løbet af året på de indre linjer argumenteret for, at Energinet burde udskrive en arkitektkonkurrence.

Dette synspunkt gentog kommunalbestyrelsesmedlem Mikael Benzon (EL) på borgermødet.

Han vurderede, at anlægget ville kunne tiltrække stor opmærksomhed fra prominente arkitekter på grund af dets størrelse og den banebrydende teknologi, der skal anvendes.

- Hvis man udskriver en åben arkitektkonkurrence, vil det vælte ind med bud fra ind-og udland, siger Mikael Benzon.

Ønsket blev imidlertid klart afvist af vicedirektør i Energinet Marian Kaagh. Bygherrens manglende lyst til at sætte gang i en international arkitektkonkurrence, som Mikael Benzon argumenterede for, handler både om, at selve det tekniske anlæg ikke efterlader meget kreativ frihed, ligesom Energinet som statsejet virksomhed har en forpligtigelse til at holde udgifterne nede, forklarede Marian Kaagh til Tidende efter mødet med bornholmerne.

Hvad skal man forvente nu med tilknytningen af arkitekter? Hvilken fleksibilitet i forhold til den endelige udformning lægger I op til? - Der er nogle ting, som ligger fast i forhold til, hvordan det tekniske anlæg skal se ud. Dimensionerne kan vi jo ikke ændre på.

Anlægget bliver leveret af nogle store leverandører.

Det, vi skal drøfte på de her workshops er landskabelig indpasning og valget af materialer, siger Marian Kaagh og nævner nogle eksempler på spørgsmål, som vil blive stillet på de kommende workshops: - Hvordan skal facaderne se ud, og hvordan kan anlægget placeres i landskabet? Er der mulighed for at lave noget landskabelig indpasning? Hvilke materialer kan bruges? Og hvordan kan man for eksempel skabe en fortælling om anlægget i forbindelse med etableringen og driften? .


ENGAGERET KOMMUNE

Man kunne høre fra kommunalpolitikerne i hallen, at det har været et ønske fra kommunens side at få mere fokus på landskabet - enten gennem en arkitektkonkurrence eller ved større involvering af arkitekter. Har det ønske været klart for jer? - Bornholms Regionskommune er meget engageret i projektet, og det er rigtig dejligt.

Vi skal have det udmøntet, samtidig med der er nogle tekniske begrænsninger i forhold til, at vi ikke kan bestemme dimensionerne på de her tekniske komponenter. Vi har haft en tilsvarende proces ved andre projekter, og det har vi haft rigtig god erfaring med.

Visuelle tiltag kan vel fordyre projektet.

Hvilken ekstra økonomisk ramme er der til rådighed? - Det er jo en afvejning, for det er et stort anlæg, som vi skal have indpasset bedst muligt til mindst mulig gene for dem, der bor og bevæger sig i området. Samtidig er det el-forbrugernes penge, som skal bruges. Så det er en afvejning af, hvad det er rimeligt at bruge ekstra på anlægget.

Det er de tariffer, som I får ind fra hele landet, der er i spil her. Men bornholmerne løfter jo en stor opgave for fællesskabet ved at lægge jord til strømanlæg, som man har glæde af andre steder i landet. Så kan man ikke argumentere for, at det er rimeligt at betale ekstra for æstetikken? - Også på Sjælland og i Jylland - rigtig mange steder i landet - har man de her store stationsanlæg. Så det handler om at finde en afvejning, hvor pengene bruges bedst muligt, siger Marian Kaagh.

MAKSIMALT UMAGE Tilknytningen af arkitekterne og de planlagte workshops var også en nyhed for Helle Munk Ravnborg, der som forperson for kommunens natur-, miljø-og planudvalg var blandt borgermødets oplægsholdere.

Derfor er hun ikke sikker på, hvad bornholmerne skal forvente.

- Jeg ved det ikke, for det er ret nyt for mig, at der er lavet den aftale.

Din partifælle, Mikael Benzon, udtrykte skuffelse over, at der ikke bliver udskrevet en international arkitektkonkurrence. Hvad har indtil i aften været jeres tanker omkring spørgsmålet om arkitekter? - Når man laver så stort og dyrt et byggeri, som er så markant i landskabet, bør man gøre sig maksimalt umage med, at det kommer til at så godt ud. Og man kan gøre en rigtig stor forskel ved at have nogle gode idéer arkitektonisk.

Vi har lige været på studietur i København og så forbrændingen på Amager.

Den med skibakken? - Og også bygningen ved siden af, hvor der er træstammer på hele fronten (Amagerværkets blok 4, red.), og der er mulighed for at komme op og gå en tur. Det var meget tillokkende og er netop resultatet af en arkitektkonkurrence.

Men argumentet fra Energinet har hele tiden været, at det ikke har kunnet lade sig gøre, fordi det er et teknisk anlæg, siger Helle Munk Ravnborg, som påpeger, at de udsmykkede kraftværker og affaldsforbrændingen under skibakken på Amager jo også er tekniske anlæg.

EL-FORBRUGERNES PENGE Marian Kaagh fra Energinet fastholder, at der er en forskel på højspændingsstationen på Sydbornholm og det eukalyptustræ-pyntede kraftvarmeværk på Amager, der hører under det kommunalt ejede forsyningsselskab Hofor.

Der findes eksempler på energianlæg i Danmark, hvor der er brugt masser af penge på udformningen, og kendte arkitekter har lavet tegningerne.

Kan I lave den slags projekter i Energinet? - Vi er en statslig bygherre, og derfor er der altså også en afvejning af, at det er el-forbrugernes penge, som bruges, siger vicedirektøren.

På andre projekter er det jo også borgerne, som i sidste ende betaler gildet - enten gennem fjernvarme-eller affaldstakster. Hvad er forskellen? - Det er forskelligt, fordi det i vores tilfælde er en offentlig bygherre. Det gælder ikke for de andre projekter på samme måde, siger Marian Kaagh.

Hun oplyser, at Energinet har besluttet at opfylde et ønske fra kommunen om at få to uafhængige arkitekter med som rådgivere.

Hvem tegner selve anlægget i sidste ende? - Det gør Energinet.

Bliver det jeres egne arkitekter? - Nej, det har vi nogen udefra til. Det er Energinet, der træffer den endelige beslutning.

Er I villige til at lade jer inspirere i et vist omfang? - Ja, det er vi - meget. Vi var på besigtigelse på Sjælland med kommunalbestyrelsen for et par uger siden, og da havde vi billeder med af andre anlæg, og det var til stor inspiration for dem, blandt andet i forhold til facader.

Facader kan jo gøre meget i forhold til fremtoningen.

Fridrik Adamsson fra Borgerforeningen Energiø Bornholm, der blev stiftet af beboere på Sydbornholm i foråret, tvivler på, at Energinet vil afsætte ret mange penge på æstetik.

- De vil ikke ofre en krone på det. Det er en teknisk udfordring, siger de. Men jeg tror, det er en økonomisk udfordring, siger Fridrik Adamsson, der bor på en gård syd for Sønder Landevej.

WORKSHOP OM TRE UGER De to åbne workshops bliver afviklet14. december og 2. februar. Begge foregår på Bornholms Højskole. Resultatet af den kreative proces bliver præsenteret 20. marts 2023.

Energinet ventes til den tid at have lagt sig fast på, hvor det 70-90 hektar store stationsanlæg nøjagtigt skal placeres. På borgermødet kom det frem, at selve det tekniske anlæg, som skal indhegnes og vil blive lukket for offentlig adgang, kommer til at måle 700 gange 750 meter, hvilket svarer til et areal på 52,5 hektar."
2022-11-24 00:00:00,Optimistisk Trøst: Tusindvis træer og buske fik politikere til at overse landanlæg,Bornholms Tidende," Jacob Trøst oplevede tidligere på måneden et positivt eksempel på, at det er muligt at skjule en stor højspændingsstation effektivt i landskabet, da kommunalbestyrelsen var med Energinet på inspirationstur på Sjælland. Det forsyner ham med tiltro til den kommende arkitektproces om Energiø Bornholms landanlæg.

I forrige uge var hele kommunalbestyrelsen inviteret på en sjællandsk energirundtur. til energianlæg.

En del af programmet for Jacob Trøst (K) og kollegerne var et besøg på Energinets omformerstation ved Herslev på Vestsjælland. Op til indvielsen i 2010 plantede anlægsgartnere 68.000 træer og buske omkring stationen, der ligesom landanlægget til energiøen er indhegnet.

Borgmester Jacob Trøst er imponeret over resultatet.

- Vi kørte faktisk for langt, da vi skulle ud at se det. Vi havde forventet, at vi ikke ville være i tvivl, men endte med at køre forbi, fordi det var så godt skjult, fortæller han efter tirsdagens borgermøde til Tidende.

Mødet i Aakirkebyhallerne brugte Energinet og regionskommunen som anledning til at fortælle om den aftale, de har indgået om at tilknytte et arkitektfirma til at gennemføre to workshops og yderligere to uvildige arkitekter. Jacob Trøst er tilfreds med forløbet, som skal afvikles, inden kommunen sætter gang i lokalplanarbejdet, hvor det vil være muligt at stille forskellige krav til Energinet.

- Mine forventninger er, at man lægger nogle ressourcer i at få anlægget tilpasset landskabet så godt som muligt. Og måske også, at bygningerne kan få et udseende, som ikke ligefrem skæmmer - altså at de bliver så pæne, som bygninger af den størrelse nu kan blive. Og at man i hvert fald lægger et arbejde i at bruge nogle materialer, som falder ind i omgivelserne, siger borgmesteren.

Har I kæmpet meget for at få opnå det? - Ja, vi har lige fra starten sagt, at det skal med i arbejdet, at man bruger at få anlægget tilpasset omgivelserne, og at man bruger nogle arkitekter til at få det til at se pænt ud - eller så pænt, som man nu kan.

Og det nikkede ingeniørerne til sidst til? - Ja, og de sagde: "" Det kan vi godt forstå"". Vi kan også se, at de ved andre landanlæg har brugt nogle ressourcer på at få tilpasset landskabet og gjort noget ved bygningen, som gør, at den nogle gange bliver værd at se på. Jeg ved ikke, om man kan sige, det er kønt, men der er i hvert fald gjort noget ud af det.

BUSKE, TRÆER OG JORDVOLDE Har du selv et bud på, hvad der vil være godt at gøre her på Bornholm? - Det vigtigste for mig er, at man tilpasser landskabet omkring - lidt i samme stil som anlægget ved Herslev, hvor man fra flere vinkler slet ikke kan se anlægget ude fra landevejen.' Hvordan er de lykkedes med det? - Ved blandt at flytte noget jord og plante buske og træer, siger Jacob Trøst Han trækker sin telefon frem og viser et par billeder fra omformerstationen set fra landevejen.

Man kan dårligt nok ænse bygningerne bag beplantningen.

- Det er så kun 22 meter højt. Det, vi skal have, bliver nok 25, fortæller borgmesteren.

Når I snakker om involvering af arkitekter, kunne landanlægget også komme til at indeholde et besøgscenter, som der har været tale om? - Vi har ikke lagt os fast på noget. Vi håber, at der bliver et besøgscenter inde ved Nationalt Center for Grøn Energi på Elværket. Men jeg håber da også, at der ligesom ved Herslev bliver stier rundt om, så man kan komme ud og nyde naturen og se ud over anlægget, hvis man har interesse i at se, hvordan sådan et anlæg ser ud. Uanset hvad får vi en del besøgende til Bornholm, som gerne vil se, hvordan man kan lave det, for lige om lidt vil man i resten af verden bygge noget lignende.

Hvilke muligheder har I som kommune for at stille krav til for eksempel landskabelige tiltag, som kan skjule anlægget? - Man kan sende høringssvar ind, hvad vi også vil gøre fra kommunens side. Vi vil blandt andet skrive om, at man skal gøre et arbejde for at få det til at passe ind i landskabet. Det har vi set fra anlæg, at man godt kan finde ud af.

BERETTIGEDE BEKYMRINGER Havde du helst set, at der skulle afholdes en decideret arkitektkonkurrence? - Det vigtigste for mig er det færdige resultat, og at det bliver passet ind i omgivelserne. Det er jeg sikker på, at man kan med den løsning, der er valgt. Der er nu et arkitektfirma inde over og to uafhængige arkitekter. Jeg føler, at det er i gode hænder.

Men i sidste ende er det jo Energinets egne arkitekter, der træffer de endelige beslutninger.

- Ja, det er det. Og det ville da være en oplagt at holde en arkitektkonkurrence, men jeg er også klar over, at det ville risikere at fordyre projektet med mange millioner kroner, siger Jacob Trøst.

En lille klynge tilhørere buhede, da han i sin velkomst til borgermødet sagde, at det var en ære for Bornholm at lægge jord til verdens første energiø. Senere høstede han dog klapsalver fra væsentligt flere tilskuere, da han brugte et par minutter på at opremse alle fordelene. Aftenen igennem, der blev afsluttet omkring stande, hvor man kunne stille spørgsmål til fagpersonale fra Energinet, Energistyrelsen og Miljøstyrelsen, snakkede han med adskillige borgere.

Hvad tager du med dig fra borgermødet? - Jeg tager med mig, at nogle borgere stadig er bekymrede for, hvad det kommer til at betyde for vores natur. Naboerne har også nogle bekymringer, og det kan jeg godt forstå, fordi ens hjem er jo ens helle. Det, jeg også tager med, er, at det er vigtigt, at vi bliver ved med at holde de her borgermøder, og at vi informerer så meget, som vi kan, så vi måske kan få nogle af bekymringerne til at gå væk, og man har bekymringerne på et oplyst grundlag. Det værste er, hvis nogen går og bekymrer sig over noget, som ikke kommer til at ske. Så for mig er det vigtigt, at vi gør alt, hvad vi kan for løbende at oplyse borgerne om, hvor vi er henne i processen, og hvilke muligheder vi har for at påvirke processen."
2022-12-08 00:00:00,Tiden står stille syd for Aakirkeby,Bornholms Tidende,"Åbent brev til borgmester Jacob Trøst (K) vedrørende samlet plan for energiø Bornholm.

Hej Jacob, vi er glade for i borgerforeningen, at der nu bliver lavet en samlet plan for energiø Bornholm med arealer, der kan rumme de forskellige anlæg, der kommer i den nærmeste fremtid.

Vi er klar over det er en svær opgave at planlægge placeringen af store industriområder på Bornholm, men vi mener det er absolut nødvendigt, og vi vil gerne deltage i arbejdet.

Det vil forhåbentlig give os alle lidt ro at vide hvordan Bornholm skal udvikle sig og det kan forhåbentlig også lægge lidt låg på unødige spekulationer.

Pt. er det planen at transformatoranlægget skal ligge syd for Aakirkeby i det af energinet udpegede område. Denne placering mener vi skal genovervejes, hvis der viser sig nye forhold i planlægningen af f. eks.

power-to-x-anlægget.

Det er meget belastende for os i og omkring området syd for Aakirkeby, og vi er alle udfordret med udsigt til markant tab af ejendomsværdi og livsglæde.

Lige nu er vores økonomi et stort spørgsmålstegn, da vi ikke kan sælge husene i området.

Det er også sådan at mange af os ikke ved, om vi skal investere mere i vores huse med denne uvished og derfor står tiden lidt stille syd for Aakirkeby.

Derfor vil vi kraftigt opfordre dig og resten af Bornholms politikere til at finde et andet sted at bygge power-to-x-anlægget. Vi er som sagt under et voldsomt pres pga.

transformatorstationen, og vi kan ikke klare flere industrianlæg syd for Aakirkeby, hvis vi skal have noget natur tilbage.

Det er simpelthen ikke i orden, hvis alle industrielle anlæg vedrørende energiø Bornholm placeres syd for Aakirkeby. Andre dele af Bornholm bliver nødt til at hjælpe med at bære byrden af energiøen.

Der tales om at transformatorstationen skal bygges og anlægges sådan, at der tages hensyn til vores natur, og at den bliver så lidt synlig som muligt. Danmarks Naturfredningsforening mener oven i købet, at området kan blive attraktivt.

Vi er glade for der gøres noget for at lave et pænt transformatoranlæg, og derfor vil det være helt forkert at bygge et power-to-x-anlæg anlæg ved siden af med en masse rør og tanke samt rygende skorstene.

I den samlede plan for energiø Bornholm ser vi gerne, at der afsættes plads også til fremtidige anlæggelse af energitunge virksomheder, der måske vil flytte til Bornholm.

Energitunge virksomheder vil vi også bede jer om at placere et andet sted på Bornholm end syd for Aakirkeby.

Det kunne måske være store internetfirmaer som f. eks. Google og Facebook, og sådanne anlæg vil formentlig også kræve en del plads. Måske kan man finde inspiration fra andre dele af landet med hensyn til pladsbehov sådan, at den samlede plan for energiø Bornholm bliver fremtidssikret i 20-30 år.

Vi har læst lidt om eksisterende og kommende power-to-x-anlæg rundt omkring i verden, og vi bider mærke i, at mange af disse anlæg er placeret ved havet, således at f.

eks. brint og ammoniak kan pumpes direkte ud på skibe enten som brændstof eller til transport.

Noget andet vi har lagt mærke til, er de tal der nævnes i en artikel fra Ørsted som beskriver et anlæg i Holland. Her nævnes der en produktion af brint på 100.000 ton brint pr. gigawatt havvind. Det vil sige, at vi på Bornholm kan komme op på at producere ca. 380.000 ton brint pr. år.

Hvis CIP også starter op med havvind øst for Bornholm, kommer vi måske op på det dobbelte i brint-eller ammoniakproduktion.

CIP's anlæg øst for Bornholm bliver sikkert heller ikke det sidste, og der kommer formentlig også udvidelser af havvindmølleparkerne senere, hvilket yderligere vil øge brændstofmængderne til eksport.

Vi tror ikke det vil være muligt eller hensigtsmæssigt at transportere denne mængde grønt brændstof med lastbil, og en lang rørforbindelse vil have en række ulemper med mulighed for lækage pga. fejl eller sabotage med potentiel forurening til følge.

Disse grønne brændstoffer skal formentlig bruges til skibe, og ellers skal de transporteres med skibe væk fra Bornholm.

De store skibe såsom tankere og containerskibe kræver større havdybde end vi har syd for Bornholm, og derfor tror vi ikke, det vil være hensigtsmæssigt med udskibning herfra.

Umiddelbart vil området vest for Bornholm eller Rønne være det bedste bud på en grøn tankstation for store skibe, og derfor bør power-to-x-anlægget anlægget placeres ved Rønne eller vestkysten.

Efter byggeriet af havvindmølleparkerne rundt om Bornholm og i resten af Østersøen står vi tilbage med en stor industrihavn i Rønne og den kunne måske bruges som tankstation eller udgang til bunkerhub.

Det samme kunne måske foregå i Nexø da der også her er dybere vand end syd for Bornholm.

Nexø har dog ikke så stor industrihavn som Rønne og Nexø ligger længere fra de store skibes hovedvej.

Vi synes som sagt det er godt at få en samlet plan for energiø Bornholm sådan at vi kan forholde os til hvordan Bornholm skal se ud i fremtiden og så vi undgår at Bornholm ødelægges lidt ad gangen uden at nogen kan se den store sammenhæng.

Borgerforeningen energiø Bornholm vil gerne deltage i udviklingen af energiø Bornholm og være med i beslutningsprocesserne hvis I vil have os med.

Det tror vi vil kunne kunne give mere "" ro på bagsmækken"", men det kræver, at vi får indflydelse, og det kræver, at vi får løst opgaven med erstatninger for værditab for naboerne til transformatorstationen."
2022-12-08 00:00:00,Om Bornholm Ord,Bornholms Tidende,"Selvfølgelig skal vi have solceller og vindmøller, energiø, transformerstation og power-to-x.

Men bare ikke liiige her…"
2022-12-10 00:00:00,Energiø uden arbejdspladser,Bornholms Tidende,"Hvad er formålet med en stor transformator på Bornholm, spørger Poul-Jørgen Videslet.

J eg var med til det første møde om en transformatorstation, der skulle gøre Bornholm til en energiø. Energinet forklarede, at de ikke kom med arbejdspladser, så gik borgmester Thomas Thors på talerstolen og fortalte, at det ville give masser af arbejdspladser. Men nu havde Energinet lige sagt, at der ikke kom nogle arbejdspladser.

Siden har stort set alle politiker og andre gentaget det, som Thomas Thors sagde.

Anlægget sender bare strømmen videre, der er ingen forædling, ingen værditilvækst, og der af heller ikke nogen arbejdspladser.

Hvad er formålet med en stor transformator på Bornholm? Sikker strøm i store mængde til Sjælland og København. Sjællands elnet har kun en kapacitet på 1,8 gigawatt. Når der skal sendes op til 3 gigawatt fra Bornholm til Sjælland, så er der strøm nok til at bygge power-to-x-fabrikken og dermed arbejdspladser der.

Udviklingen er på det år der er gået, løbet fra det 3 gigawatt store transformator anlæg - hvorfor? På energimessen i Aakirkebyhallerne i foråret kom jeg med den påstand overfor Energinet og Energistyrelsen, at der ikke var brug for anlægget. Kablerne skulle føres direkte ind til ptx-fabrik. Det kunne medarbejderne godt give mig ret i, men jeg var forud for min tid. Men er jeg det? Sweco har lavet en analyse for Energiø Lolland, og konklusionen er, at det kun giver mening med en energiø på 1 gigawatt, hvis strømmen omsætter produkter og arbejdspladser på Lolland. Det giver ingen menig at sende strømmen væk til Sjælland.

Derfor skal producenter af strøm og "" forbruger""-virksomheder på banen fra start.

Er Lolland på vej til at blive verdens første energiø? Rønne Havn ville sælge grønt brændstof til skibe, det skal vel produceres på Bornholm? Borgmester Jacob Trøst vil bygge industri ved transformatorstationen. Hvis disse anlæg bruger 1 gigawatt, så skal der jo kun bygges et 2 gigawatt-anlæg. Kan vi bruge 2 gigawatt, så skal der kun bygges et 1 gigawatt-anlæg.

Bornholm skal være testø, det har vi hørt i mange år, men Rønne Havn er "" sejlet"" agterud.

Om to år har Rotterdam en brintfabrik på 1 gigawatt, og 700 job. Strømmen kommer direkte fra havvindmøller. Ørsted og Skovgaard Energy vil bygge 3 gigawatt brintfabrik i Holstebro, hvorfor ikke på Bornholm? Har Ørsted "" forladt"" Bornholm? Copenhagen Infrastructure Partners, der vil bygge havvindmølleparker øst for Bornholm, de vil sende brint til Tyskland. De mener at det er billigere at transporte energi i rør fremfor i kabler. De kommer ikke til at gøre brug af et transformatoranlæg. Bornholm får måske kun udsigten til møllerne.

Siemens Gamesa vil producere brint direkte på vindmøllerne for at spare på omkostningerne, deres plan er den første mølle på land i 2025 og den første på vand i 2026. Når Tyskland har planlagt 1800 km brint infrastrukturer, så giver det god mening at CIP satser på brint.

Vores folkevalgte og andre vil gerne tale om Energiø Bornholm, men så skal man se på alle muligheder, og ikke stirre sig blind på en løsning. Alle muligheder skal undersøges lige grundigt og have samme mulighed.

Her har pressen et stort ansvar (de fortæller gerne, hvor vigtige de for en grundig debat) så vi kommer uden tvivl til at høre meget mere om alternativer og muligheder, i den kommende tid."
2022-12-12 00:00:00,Klart ønske til energiøen: Tag hensyn til naturen,Bornholms Tidende,"Kommunen arbejder på et høringssvar til Miljøstyrelsen. Grundlæggende ønsker Bornholm, at der bliver taget så meget hensyn til naturen som muligt i forbindelse med etableringen af Energiø Bornholm og landanlægget.

Bornholm ønsker så få negativer gener og så mange afledte positive effekter som muligt af Energiø Bornholm. Det er et af budskaberne i det høringssvar, som regionskommunen er i gang med at udarbejde til Miljøstyrelsen forud for de indledende undersøgelser. Høringssvaret er på vej igennem det politiske system og skal endeligt godkendes på kommunalbestyrelsens møde torsdag.

Udover de generelle ønsker og forventninger til projektet lægger kommunen med borgmester Jacob Trøst som afsender især vægt på, at etableringen af landanlægget ved Sose skal ske med så stor respekt for landskabet, naturen og miljøet som muligt. Det gælder for eksempel vandløb, grundvand og kysten.

Det vil blandt andet sige, at kabelforbindelserne etableres, så kystnatur og landskab bevares bedst muligt, at landanlægget indpasses bedst muligt i landskabet, og at fortidsminder og kulturarv respekteres bedst muligt. I den forbindelse ønsker kommunen, at der tidligt bliver lavet skitser og præcise visualiseringer af landanlæggets nærvirkning og fjernvirkning.

I anlægsfasen forventer regionskommunen øget trafikbelastning på Søndre Landevej, og den gør Miljøstyrelsen opmærksom på, at den både ønsker en uddybet miljøvurdering af bygge-og anlægsfasen , og at den forventer, at projektejer eller bygherrer træffer de nødvendige foranstaltninger, således at der sikres sikker færdsel, særligt for bløde trafikanter.

BESKYTTET NATUR I udkastet til høringssvaret gør kommunen Miljøstyrelsen opmærksom på, at der kan være mere beskyttet natur i området, end det fremgår af den registrering, der er tilgængelig.

Registrering af beskyttet natur i henhold til naturbeskyttelseslovens paragraf 3 er således vejledende.

"" Der er langs kyststrækningen en del arealer registreret som beskyttede overdrev.

Men idet registreringen er vejledende, kan det ikke helt udelukkes, at flere arealer langs kysten kan være omfattet af beskyttelsen, eller at nogle af de registrerede arealers afgrænsning bør justeres"", skriver kommunen i det udkast, kommunalbestyrelsen skal tage stilling til, inden det sendes af sted.

Samtidig tilbyder kommunen at indgå i en dialog om arealernes beskyttelsesstatus, og den gør opmærksom på, at der er flere forskellige typer af naturbeskyttelse.

EFFEKTER PÅ HAVBUNDEN For så vidt angår vandløb i området, så ser kommunen et behov for en vurdering af det samlede transmissionsanlægs miljøkonsekvenser i forhold til øget udledning af tagog overfladevand, potentiel udledning af olieholdige forbindelser fra transformerstationer og udledning fra højspændingsanlægget til vandløb med registreret ørredopgang.

"" Vi har en særlig opmærksomhed på vandløbene i forhold til, om projektet indebærer en sænkning af grundvandet, og hvilke løsninger og konsekvenser det vil medføre.

Et andet aspekt er behovet for øget afvanding af området, hvordan det kan løses, og hvilke konsekvenser det vil medføre for omgivelserne, herunder vandløbene og de tilstødende kystvande"", skriver borgmesteren i udkastet.

Fra bornholmsk side er der også et ønske om svar på, hvilken effekt vindmøller og søkabler på havbunden har på fauna og flora samt på havstrømmene og fiskenes bevægelser i havmiljøet.

Endelig gør kommunen Miljøstyrelsen opmærksom på, at der skal etableres egne løsninger for spildevand i området, da der ikke er kloakeret, og at der skal søges om tilladelse til håndtering af tag-og overfladevand, almindeligt husspildevand og industrispildevand.


OM HØRINGSSVARET

Regionskommunen håber, Energiø Bornholm kan bidrage positivt til at sikre ? visionen om 42.000 bornholmere i 2028, herunder særligt målene om at skabe 1.000 nye jobåbninger inden 2028, og at Bornholm bliver det attraktive tilvalg for tilflyttere, turister og virksomheder.

? effekter for grøn omstilling på Bornholm, jævnfør målsætningen om Bornholm som fossilfri ø i 2040.

? at der bliver taget godt vare på naturen og dens mangfoldighed.

    Etableringen af Energiø Bornholms landanlæg ved Sose bør ske med så store hensyn til naturen og omgivelserne som muligt, mener regionskommunen. Det fremgår af udkastet til et høringssvar til Miljøstyrelsen, som kommunalbestyrelsen skal tage stilling til torsdag. Visualisering: Energinet"
2022-12-13 00:00:00,Energiø i naturen,Bornholms Tidende,"Lad os få en energiø, som er integreret i vores fantastiske natur, og som kan byde på nye store oplevelser på Bornholm.

Det er godt, at kommunen arbejder på et høringssvar til Miljøstyrelsen, hvor det fra officielt hold på Bornholm understreges, at anlægningen af fremtidens energiø bliver med et så stort fokus på vores natur som overhovedet muligt.

Vi har et enormt ansvar for at passe på det fantastiske landskab, som vi omgiver os med. Om det er klipperne, sandstrandene, det kuperede nord eller det mere flade syd, så er naturen det allerstørste trækplaster, vi har. Dén kan hverken fin mad, kunsthåndværket eller andre menneskelige opfindelser konkurrere mod.

Så når vi søsætter visionen om eksempelvis en energiø, som blandt andet kommer med et enormt landanlæg på op mod 90 hektar, så er prioritet ét, at det skal tilpasses Bornholm - det kan ikke være omvendt. Det kan og skal lade sig gøre.

Vi har brug for, at der bliver sat turbo på den grønne omstilling, og nogen bliver nødt til at tage et større ansvar end andre.

Hele verden kan ikke sige, at vi skal have vindmøller og nymodens teknologi, men at det ikke kan ligge hos lige netop os. Anlæggene skal placeres, og Bornholm kan her få en central rolle i fremtidens energiløsninger. Det er vi nødt til at understøtte.

Man har før set, hvordan man får noget, der i første omgang blot er en nødvendighed, til at blive noget, som får én til at spærre øjnene op. Altså, Hammershus blev jo heller ikke just bygget som en turistattraktion, så det er på en måde et meget tidligt eksempel på, at det kan lade sig gøre at gøre noget grimt smukt. Hvis vi ikke behøver at gå lige så langt tilbage i historien, så er Copenhill i København også et eksempel på et nyskabende byggeri. Her har man lavet toppen af et topmoderne energianlæg om til en skibakke - eller uden for dén sæson et område for vandring og klatring. Og folk valfarter dertil.

Det har tidligere været nævnt, at det er en god idé at gøre energiøen til et bemærkelsesværdigt byggeri, og i takt med at der er blevet talt mere og mere om et underskud på op mod 10 milliarder kroner, så har man jo lyst til at påpege, at det næppe kan blive særlig meget dyrere af at blive tegnet og bygget på innovativ vis - igen med størst mulig respekt for den omkringliggende natur.

Hammershus blev jo heller ikke just bygget som en turistattraktion."
2022-12-14 00:00:00,Anerkendt arkitektfirma skal tegne energiøens højspændingsanlæg,Bornholms Tidende,"Arkitektforløb om landanlægget til Energiø Bornholm indledes onsdag med åbent hus og en workshop på Bornholms Højskole.

Når bornholmerne onsdag ved en workshop på Bornholms Højskole får chancen for at påvirke byggeriet af den enorme højspændingsstationen, bliver det arkitekter fra det kendte arkitektfirma Arkitema, som man skal prøve at overbevise.

Arkitema er blandt andet kendt for sammen med Christoffer Harlang at stå bag Hammershus Besøgscenter, som arkitektholdet har høstet stor faglig anerkendelse for.

Bornholms Regionskommune skriver, at "" Arkitema skal tegne landanlægget"", og bygherren Energinet betegner i invitationen til onsdagens workshop Arkitema som "" Energinets arkitekter på stationsbyggeriet"".

Kommunikationskonsulent i Energinet Sune Juul-Sørensen fortæller til Tidende, at Arkitema vil få ansvaret for det samlede udtryk og bygningernes samspil med landskabet.

Det er naturligt, at valget er faldet på Arkitema, da arkitektfirmaet er ejet af Cowi, som Energinet har tilknyttet som ekstern rådgiver til byggeprojektet.

"" Arkitema vil på de to workshops præsentere en række inspirerende eksempler fra andre lignende byggerier, hvor der er arbejdet med blandt andet facader, indpasning i landskabet og beplantning,"" står der i invitationen.

I Energinet håber man, at mange bornholmere vil dukke op og give deres mening til kende, da det er "" de lokale, der kender området bedst"".

- Vi er selvfølgelig bundet af, at vi skal bygge et stort el-teknisk anlæg med en række begrænsninger. Men der er også muligheder for at arbejde med blandt andet landskabet, facader og beplantning, så stationen bliver indpasset bedst muligt i landskabet, siger Marian Kaagh, vicedirektør i Energinet.

UDEN KONKURRENCE Regionskommunen har efterspurgt en stærkere involvering af arkitekter, men det lokale ønske om at få Energinet til at afholde en decideret arkitektkonkurrence blev afvist af det statsejede selskab, der har ansvaret for at drive og udvikle højspændingsnettet.

"" Administrationen arbejder for, at anlægget indpasses bedst muligt i landskabet, og har spurgt Energinet om muligheden for en arkitektkonkurrence. Energinet afviser, at der er tid til at afholde en arkitektkonkurrence, men tilbyder til gengæld en særlig proces i forbindelse med udformningen af anlægget, som dels sikrer, at flere arkitekter får mulighed for at give input, og dels inddrager offentligheden i udformningen i en tidlig fase, inden der fremlægges et forslag til lokalplan,"" skrev kommunens forvaltning om sagen i september.

Ud over Arkitema vil to eksterne arkitekter følge arbejdet. Rikke Juul Gram og Michael Krarup er af Energinet og regionskommunen udpeget til at fungere som eksterne konsulenter. Begge har "" kompetencer og erfaring inden for landskab og infrastruktur"", skriver kommunen om de to arkitekter.

Selve workshoppen på Bornholms Højskole finder sted onsdag aften klokken 19.

Om eftermiddagen vil der mellem klokken 13 og 16 være åbent hus på højskolen, hvor man uden forudgående tilmelding kan komme forbi og se værternes udstillede materialer og få en snak med Arkitema og Energinet.

Arkitektforløbet fortsætter 2. februar med endnu en workshop, og 20. marts 2023 planlægger Energinet og Arkitema at præsentere et samlet oplæg ved et arrangement på Elværket i Rønne.

Mandskabet på Arkitemas tegnestue sætter deres præg på Bornholm disse år. Også folkene bag boligprojektet på Østre Skole og kunstpavillonen på Kjærenæsgrunden i Allinge gør brug af arkitekter fra Arkitema.

    Ved borgermødet i november kunne man møde de arkitekter, der skal deltage i arbejdet med landanlægget. Her er kommunalbestyrelsesmedlem Mikael Benzon (th.), der ærgrede sig over fraværet af en international arkitektkonkurrence, i snak med kommunens ansvarlige direktør, Lillian Rasch Madsen (i midten). Hun er på billedet flankeret af de to uafhængige arkitekter, Rikke Juul Gram og Michael Krarup, som Energinet har stillet til rådighed for regionskommunen. Foto: Jakob Nørmark
    En del bornholmere drømmer om, at højspændingsanlægget kan blive skjult i landskabet, og Arkitema har på nordlandet vist, at deres arkitekter kan finde ud af at udnytte terrænet til at pakke bygninger væk. Men opgaven bliver en anden på Sydbornholms åbne vidder, hvor det er 25 meter høje haller, der skal findes plads til. Arkivfoto: Berit Hvassum"
2022-12-14 00:00:00,Højspændingsstation skjules næppe under jorden: ' Strøm og vand er ikke en god kombination',Bornholms Tidende,"Kan de høje bygninger til energiøens landanlæg ikke graves nogle meter ned i jorden, spørger læser. Det udvalgte område egner sig dårligt, mener Energinet, der lægger op til at skjule de 25 meter høje bygninger på anden vis.

Efter ingeniører og tekniske specialister på Energinets indre linjer har arbejdet på det tekniske design af højspændingsanlægget til Energiø Bornholm, er tiden nu inde til at bringe arkitekter med sans for de æstetiske detaljer i spil. Arkitema står de kommende måneder i spidsen for to workshops på Bornholms Højskole, og hovedspørgsmålet, som skal besvares, er, hvordan de op til 25 meter høje bygninger undgår at blive nogle klodsede kasser, der skæmmer landskabet på Sydbornholm.

Tidende har i kølvandet på seneste borgermøde fået et spørgsmål om, hvorvidt en af de - i teorien - mest effektive måder at skjule en bygning på kan komme på tale: "" I hele debatten om landanlæg ved du, om der er nogen, der har spurgt om, om bygningens højde kan reduceres ved at grave bygningen så langt ned som muligt"", spørger en læser fra Hasle.

Denne mulighed har Tidende i årets løb flere gange forsøgt at få Energinet til at forholde sig til. Hver gang har det været tydeligt, at et graveprojekt ikke indgår i planerne.

Og det er der gode grunde til, forklarede chefprojektleder Kim Søgaard Mikkelsen tidligere på året - Den store udfordring er, at strøm og vand ikke er en god kombination. De converter-løsninger, vi skal bruge, er meget fintfølende over for fugt og vand, og risikoen for at skade det elektriske anlæg er noget, vi skal undgå, siger Kim Søgaard Mikkelsen, der ikke har hørt om nedgravede højspændingsanlæg andre steder.

- Ikke mig bekendt. Så går vi hellere den anden vej og kigger på, hvad vi kan gøre visuelt for at skærme det. Det er noget af det, vi frygteligt gerne have input om fra borgerne, sagde chefprojektleder Kim Søgaard Mikkelsen, mens forundersøgelserne fortsat var i gang i foråret.

VAND OG ELEKTRICITET Under Folkemødet i juni interviewede Tidende Hanne Storm Edlefsen, der er direktør for de to energiø-projekter, om muligheden for at skjule bygningerne: Er det overhovedet en teknisk mulighed at grave bygningerne bare et par meter ned? - Det ved jeg faktisk ikke endnu. Det er for tidligt at sige. Generelt er det svært at grave sådan et anlæg ned.

Er I villige til det? - Vi kigger på, hvilke typer af stationer man kan sætte op, altså om man kan sætte nogle mindre op. Og vi kigger meget på det med indpasning i området. Men jeg kan ikke sige endnu, om man kan gøre noget med højden. Jeg er med på, at de 25 meter selvfølgelig lyder af meget, sagde Hanne Storm Edlefsen, inden hun uddybede problemerne ved en nedgravning.

- Der er vand i området, og der er klippe andre steder. Det sætter nogle begrænsninger.

Vand i kombination med elektricitet er i sagens natur ikke den bedste løsning. Og der er nogle grundvandshensyn andre steder. Vi bruger blandt andet forundersøgelserne af naturen til at se på disse ting og på den måde finde den bedste løsning. Så det er ikke, fordi jeg udelukker noget. Vi er bare ikke færdige med forundersøgelserne endnu. Det er også derfor, vi ikke kan sige, hvor anlægget kommer til at ligge, og hvordan det kommer til at se ud, lød det fra direktøren under Folkemødet.

Efterfølgende har Energinet oplyst, at de lægger op til et stationsdesign med få friluftsanlæg, hvilket betyder, at en større del af højspændingskomponenterne skal placeres i gasisolerede bygninger.

SÆNKNING AF GRUNDVAND Intet tyder dog på, at forundersøgelserne har givet Energinet lyst til at prøve kræfter med en nedgravning. Ved borgermødet i Aakirkeby for tre uger siden fastslog ansatte i Energinet ved standene, at bruttoområdet og ikke mindst det højtstående grundvand gør, at det ikke vil være muligt at grave bygningerne flere meter ned.

Tidende har tirsdag spurgt Energinet om en status på forundersøgelserne, der er ved at være overstået. Inden deadline lykkedes det ikke at få oplyst, hvornår afrapporteringen, som skal laves på baggrund af miljøundersøgelserne, er færdig. Et flertal i kommunalbestyrelsen besluttede i september at afvente resultaterne af Energinets undersøgelser, før kommunen vil sætte gang i arbejdet med at lave en lokalplan og et tillæg til kommuneplanen. Det er beymringer om vandet i det lavtliggende område, som fik kommunalbestyrelsen til at træde blødt på bremsen.

"" Det er særligt forholdene omkring de miljømæssige konsekvenser af en sænkning af grundvandsstanden og behov for øget afvanding, som ifølge høringssvarene må kunne forventes at afføde et behov for at justere placeringen af højspændingsanlægget,"" står der i teksten, som Enhedslisten ønskede at få tilføjet, og som blev støttet af S, V og KD.

ELMINDINGEN Når nedsænkede bygninger til transformator-og højspændingsudstyr ikke tegner til at komme i spil, må andre midler tages i brug.

På borgermødet anbefalede Jørgen Hammer fra Bornholmske Borgerforeningers Samvirke til at plante et 300 meter bredt bælte træer ud til Søndre Landevej hurtigst muligt, efter at Energinet i begyndelsen af 2023 har meldt ud, præcist hvor den 70-90 hektar store højspændingsstation skal placeres inden for bruttoarealet.

- Vi vil appellere til, at I meget tidligt i planlægningsfasen begynder at tænke på skovrejsning dernede. Og den skov, der rejses, kunne man jo meget passende kalde "" Elmindingen"", foreslog Jørgen Hammer."
2022-12-14 00:00:00,Energiø for enhver pris?,Bornholms Tidende,"Ønsker den bornholmske befolkning vores lille ø plastret ind med kæmpe bygninger, hvor Natur Bornholm vil ligne en legoklods?

Der er taget - og skal tages - store beslutninger omkring forskellige tiltag her på øen. Her iblandt Energiø Bornholm og Rønne Havn med dens udvidelser som nogle af de største.

Man kan undres over de beslutningsprocesser, der sker i disse sager med så vidtrækkende konsekvenser for os alle.

Målet, der ligger til grund for beslutningerne, er grøn energi. Dertil flere arbejdspladser og økonomisk vækst, hvilket i virkeligheden har vist sig ikke at være sandt. Sammenlagt giver det anledning til store bekymringer. Og hvor er borgernes indflydelse? De mennesker, der er talspersoner for ovenstående, er politikere og embedsmænd i ledende stillinger. Altså mennesker med magt. Magt der bruges og også misbruges uden hensyntagen til, om det overhovedet er et ønske fra os, der er bosat på Bornholm. Det leder næsten tankerne hen mod gamle kommunistiske tilstande, hvor befolkningens interesser negligeres. Store beslutninger besluttes centralt. Så kan der komme høringsforløb - men det ændrer ikke på den oprindelige beslutning.

Befolkningen forgøgles, at de er med i en demokratisk proces - men er de i virkeligheden det? Ønsker den bornholmske befolkning vores lille ø plastret ind med kæmpe bygninger, hvor Natur Bornholm vil ligne en legoklods? Støjende transformatorer, gentagne havneudvidelser af Rønne Havn, der æder mere og mere natur og kyststrækning. En ellers uspoleret havudsigt der fremover bliver brudt af kæmpe havvindmøller. Der skal være respekt for natur og æstetiske værdier.

Er det virkelig det, vi vil med vores ø? Miste store naturværdier der aldrig kommer tilbage? Når værdigrundlaget bliver så indskrænket, at det bliver til tunnelsyn, får andre værdier mindre prioritet eller slet ingen betydning; for eksempel de menneskelige, æstetiske og miljømæssige værdier, for at nævne nogle af de væsentlige.

De få, der råber op, bliver ofte af magteliten sat i bås som ikke tænkende på øens bedste med mere og med udsagn om, at det er nødvendigt med grøn omstilling, flere krydstogtsskibe, plads til flere vindmølleelementer etc.

Der skal findes løsninger, som er mere tilpasset øen og dens størrelse. Som udviklingen ser ud til at gå nu, er frygten, at øen ender som en regulær industriø.

For mere trækker mere til sig.

Energiø er besluttet centralt folketingsmæssigt.

Men derfor behøver øens politiske mænd og kvinder alligevel ikke lege nikkedukker. I andre landsdele har der været mere visionært tænkende folk med indflydelse, der har vægtet de alternative værdier højere. Gid politikerne og embedsfolk her kunne tage ved lære af disse folk, der tør tænke anderledes omkring øen med større vægtning af natur og miljøhensyn - en ø med den ro og harmoni, som alle der bor her vægter og kommende tilflyttere tilvælger øen ud fra."
2022-12-16 00:00:00,Energinet om landanlæg: Vi vil opfylde alle støjkrav,Bornholms Tidende,"Energinet, som skal bygge det store landanlæg ved Sose i forbindelse med Energiø Bornholm, er klar over, at der både er en syns-og en støjmæssig problematik.

Kim Søgaard Mikkelsen, som er Energinets projektleder for Energiø Bornholm, er godt tilfreds med onsdagens forløb, hvor borgere, politikere og andre interesserede på Bornholms Højskole kunne møde dels Energinet, som i forbindelse med Energiø Bornholm skal opføre et højspændingsanlæg til strømmen fra vindmølleparker i Østersøen, dels Arkitema, som skal stå for udformningen af anlægget, som bliver placeret inden for et 260 hektar stort areal ved Sose.

Borgmester Jacob Trøst (K) bød de fremmødte velkommen til workshoppen klokken 19, men også i løbet af dagen var der mulighed for at komme forbi og møde folk fra både Energinet og Arkitema.

- Jeg synes, det forløb supergodt, siger Kim Søgaard Mikkelsen om workshoppen og dagen i øvrigt.

- Vi fik rigtig mange input til den videre landskabelige indpasning af arkitekturen, både tanker og konkrete forslag, som Arkitema kan arbejde videre med.

Projektlederen ridser to muligheder op: - Enten kan man forsøge så at sige at gemme anlægget og bruge krudtet på udenomsarealerne, eller også kan man vælge at gøre bygningerne tydelige. Det er jo et valg, der skal træffes.

Altså, om man skal vælge at gøre bygningerne så interessante i sig selv, at man ikke behøver forsøge at skjule dem? - Ja, lige præcis. Det kan der være forskellige holdninger til. Det er, tænker jeg, et spørgsmål om smag og behag.

Det er mit indtryk, at der ikke var vildt mange borgere til stede, men I fik nogle input fra eksempelvis folk, der kommer til at bo tæt på anlægget? - Det skulle jeg mene, der var i hvert fald nogle naboer, som jeg tidligere har hilst på.

Præcis hvor mange, der var, tør jeg ikke sige, men der var jo også borgerforeninger og andre interesserede.


POLITISK BESLUTNING

Jeg ved, at der var en, der foreslog at udforme anlægget som en rund vikingeborg med volde og så videre, hvad siger du til det? - Jeg så godt, der hang en post-it-seddel med det forslag, og det er jo også kommet videre.

Det og andre forslag tager Arkitema med sig hjem, sorterer og behandler alle indtrykkende og samler dem til en fælles retning, der kan arbejdes videre med, og som så vil blive præsenteret ved den næste workshop den 2. februar. Det endelige design bliver så præsenteret den 20. marts, så vidt jeg ved på det gamle elværk i Rønne, siger Kim Søgaard Mikkelsen.

Og i sidste instans er det jer i Energinet, der tager beslutningen om, hvordan anlægget skal se ud? - Ja og nej. Det her arbejde bliver jo input til lokalplanen, som så skal behandles politisk.

Det er ikke jer, der tager den endegyldige beslutning? - Nej. Men vi forsøger at lytte og finde frem til en løsning, som er god for Bornholm.

En ting er selve udformningen af anlægget og de 25 meter høje bygninger, end anden, der også bekymrer de kommende naboer, er den støj, anlægget kan medføre. Har I overhovedet styr på, hvor meget det kommer til at støje? - Der er strenge krav til, hvor meget sådan et anlæg må støje, og vi kommer til at opfylde alle støjkrav. Der er endda ekstra strenge krav til anlæg af den type, vi her taler om.

Anlægget er jo endnu ikke designet, men det bliver designet, så det støjmæssigt kommer til at genere mindst muligt. Det går vi meget op i, for det er også noget af det, der betyder meget for folk, hvilket er helt forståeligt, siger Kim Søgaard Mikkelsen."
2022-12-16 00:00:00,Bekymringen er status quo,Bornholms Tidende,"Fridrik Adamsson fra Borgerforeningen Energiø Bornholm mødte op til workshop om energiøens store højspændingsanlæg.

Status quo.

Sådan betegner Fridrik Adamsson efter onsdag aftens workshop på Bornholm Højskole sin bekymring i forhold til det gigantiske højspændingsanlæg, Energinet skal opføre i forbindelse med Energiø Bornholm.

På workshoppen, som var den første af to, idet den anden finder sted den 2. februar 2023, var der blandt andet mulighed for at indgå i en dialog med arkitektfirmaet Arkitema, som skal stå for udformningen af anlægget nord for Søndre Landevej ved Sose, og bygherren Energinet.

Arkitema får simpelthen ansvaret for det samlede udtryk af anlægget og bygningernes samspil med landskabet. Selve bygningerne vil formentlig blive 25 meter høje.

Fridrik Adamsson, som sammen med sin hustru bor forholdsvis tæt på området, hvor anlægget skal ligge, er en af stifterne af facebookgruppen Borgerforeningen Energiø Bornholm, som samler modstandere af det store landanlæg, og de to var naturligvis mødt frem til workshoppen, hvilket han dog også konstaterer, at ikke så forfærdeligt mange andre naboer var.

De to var til stede på højskolen ved selve workshoppen om aftenen, men også om eftermiddagen, hvor der var åbent hus med mulighed for at se værternes udstillede materialer og få en snak med både Arkitema og Energinet.

- Vi havde om eftermiddagen en rigtig fin snak med nogle af arkitekterne og dem fra Energinet, siger han.

- Og der var mulighed for at give nogle bud på, hvad man synes om materialer og deres forslag til placeringen inden for det udpegede område, hvor det er placeret nogenlunde i midten. Vi udtrykte også vores sædvanlige bekymring i forhold til støj.

I er både bekymrede i forhold til støjgener og i forhold til det rent synsmæssige ved anlægget? - Ja, det er primært det, for det kommer til at blive en rigtig øjebæ. Ikke kun for os, der bor her. Min kone og jeg er ikke de mest udsatte, det bliver værre for dem, der bor endnu tættere på. De vil opleve det som en gigantisk kolos, der kommer til at støje døgnet rundt.

VIKINGEBORG Hvor mange er det, der kommer til at bo så tæt på? - Jeg ved det ikke præcis, men det er rigtig mange mennesker og ejendomme, siger Fridrik Adamsson.

- Det bliver verdens største transformerstation, som man ved kommer til at støje meget. Især i fugtigt vejr kommer anlægget til at brumme.

Og det gælder jo uanset, hvordan det bliver udformet? - Ja, det gør det.

Er du mere eller mindre bekymret efter i går? - Det er status quo, siger Fridrik Adamsson og konstaterer, at der ikke var særlig stort fremmøde af naboer, men til gengæld var en stor del af de fremmødte politikere samt ansatte i Arkitema og Energinet.

- Jeg ved ikke, hvorfor naboerne blev væk, måske føler de, det er en kamp, der ikke nytter noget, siger Fridrik Adamsson.

Han havde selv er forslag med til udformningen af anlægget: - Jeg foreslog, at det udformes som en ringborg fra vikingetiden med høje volde hele vejen rundt, som bliver beplantet for at afskærme det så meget som muligt. Det kunne måske både blive interessant og smukt.

Hvad var reaktionen på det forslag fra arkitektfirmaets side? - Ikke noget særligt, men de takkede da og sagde, at de ville tage forslaget med."
2022-12-16 00:00:00,"Arkitekten: Vi skal arbejde med en arkitektur, som kan tåle at blive set",Bornholms Tidende,"Ved næste workshop den 2. februar vil Arkitema fremlægge konkrete forslag til Energiø Bornholms landanlæg.

Ligesom Energinet, bygherre på landanlægget i forbindelse med Energiø Bornholm, er John Strandfelt, som er partner og forretningsområdechef hos arkitektfirmaet Arkitema, der skal stå for udformningen, godt tilfreds med forløbet af workshoppen onsdag på Bornholms Højskole.

Det er også Arkitema, der har tegnet besøgscentret ved Hammershus.

På højskolen kunne interesserede møde op og give input til byggeriet på det 260 hektar store område ved Sose.

- Jeg synes, det forløb rigtig godt, siger arkitekten.

- Der var et meget stort engagement fra borgernes side med stor spørgelyst. Vi havde jo medbragt en række plancher og modeller, som man kunne give direkte kommentarer til på post-it-sedler. På den måde fik vi både kommentarer og diverse noter med hjem. Der kom rigtig meget op, som vi har taget med retur, og det var jo det primære formål med dagen både at bidrage med oplysninger og at sikre en god dialog.

Den fandt sted, så det er vi superglade for.

Kim Søgaard Mikkelsen fra Energinet peger på, at man enten kan forsøge så vidt muligt at at gemme anlægget væk eller også forsøge at gøre bygningerne tilstrækkeligt interessante til, at de kan tåle at beskues frit, hvad er din holdning til det? - Jeg tror, at det, han mener, er, at der et to yderpunkter, men jeg vil sige, at man altid vil arbejde med en vis grad af tilpasning til landskabet, hvor beplantninger vil komme i forgrunden af udtrykket. Den anden vej rundt kan man sige, at bygningerne også vil få en størrelse, så de ikke kan gemmes helt væk, det kan ikke lade sig gøre.

Så vi vil bruge begge elementer, altså både indpasning, hvor vi skjuler noget i landskabet og gør det mindre dominerende og samtidig også arbejde med en arkitektur, som kan tåle at blive set.


KONKRETE FORSLAG

Og nu skal I til at se på de forskellige input, I har fået, og finde ud af, om I kan bruge dem mere konkret? - Lige præcis. Frem mod næste workshop den 2. februar skal vi konkretisere det grundlag, vi havde med onsdag, og som mere var en slags registrering og introduktion til, hvor vi er henne i processen, og hvilke karaktertræk landskabet har, og som vi skal arbejde med. Så på næste workshop skal vi tale med borgerne om nogle mere konkrete løsningsforslag.

Vil I decideret fremlægge noget, der viser mere om, hvordan I forestiller jer udformningen bliver? - Ja. Vi vil fremlægge nogle forslag, som stikker i forskellige retninger, og som kan danne baggrund for en fornyet drøftelse, som ligger i forlængelse af drøftelserne onsdag. Men altså på et mere konkretiseret grundlag.

Jeg ved, at en borger foreslog at bygge en rund vikingeborg med volde omkring, hvad synes du om sådan et forslag? - Ja, jeg ved fra mine kolleger, at forslaget er blevet noteret, siger John Strandfelt.

- Men som jeg også sagde til flere på workshoppen, så synes jeg per definition ikke noget lige nu. Vi vil meget gerne tage alle inputtene ind og se dem i en sammenhæng.

Der kom rigtig mange gode forslag i går, så frem for nu at begynde at sige, at nogle er gode og andre mindre gode, vil jeg hellere sige, at vi sætter et system i gang, hvor vi kigger ind i alle sammen og ser på, hvad der kan du på stedet, og hvad der i det hele taget kan lade sig gøre i forhold til det rent tekniske."
2022-12-20 00:00:00,Rønne Havn ser frem til hurtigere godkendelse af vindmøller,Bornholms Tidende,"På Rønne Havn er man glad for, at den nye regering vil gøre det både hurtigere og nemmere at godkende havvindmølleparker.

Det fortæller DR Bornholm.

Ifølge direktør Lars Nordahl Lemvigh i Rønne Havn A/ S er der behov for, at reglerne bliver gjort mere smidige.

- Ellers risikerer vi, at vi bare her på Rønne Havn ikke har plads til nogle af de fremtidige projekter, der måtte komme, siger Lars Nordahl Lemvigh til radioen.

Energibranchens interesseorganisation, Green Power Denmark, er enig, og ifølge direktør for energiproduktion og udvikling Kamilla Thingvad tager det alt for lang tid at komme gennem med projekter som den energiø og de to havvindmølleparker, der er planlagt ved Bornholm."
2022-12-21 00:00:00,Fremtidens brintmotorvej fra Norden til Tyskland passerer tæt forbi Bornholm,Bornholms Tidende,"Fire nordiske energiselskaber har planer om at føre en rørledning til brint ned gennem Østersøen. Det er på tale at koble Bornholm sammen med energiforbindelsen, og det kan skabe grundlag for at etablere power-to-X-anlæg på bornholmsk jord. CIP, der står bag planer om havvindmølleparker øst for Bornholm, er en del af projektet.

I Finland og Sverige er en ny rørledning til brint på tegnebrættet. Planen består i at forbinde Sverige og Finland med det tyske energimarked, og rørledningen kan også få en afstikker til Bornholm, meddelte partnerne bag projektet i sidste uge.

Et af selskaberne bag "" Baltic Sea Hydrogen Collector"", som rørledningen kaldes, er kapitalstærke Copenhagen Infrastructure Partners (CIP), der sammen med Ørsted også har planer om at opføre to havvindmølleparker øst for Bornholm.

I projektet om en brintrørledning ned gennem Østersøen er CIP gået sammen med energiselskabet OX2 samt Nordion Energy og Gasgrid Finland, der ejer og driver en del af gasnettet i henholdsvis Sverige og Finland.

"" Målet med Baltic Sea Hydrogen Collector er at frigøre det betydelige havvindpotentiale i Den Botniske Bugt og Østersøregionen, skabe et blomstrende brintmarked og forbinde udbud og efterspørgsel,"" skriver selskaberne om den nye forbindelse.

På kortet over den foreslåede linjeføring kan man se, at brintledningen tænkes at gå sydøst om Bornholm på vejen til Greifswald-området syd for Rügen, hvor Nord Stream-rørene fra Rusland også føres i land. Der er på kortet indtegnet en forbindelse ind til Bornholm.

"" Offshore-projektet kan også blive forbundet til andre energiøer i regionen som Gotland og Bornholm i Sverige og Danmark"", står der i nyheden, som Gasgrid Finland udsendte i fredags.

Rørledningen i Østersøen er en del af en samlet europæisk ambition om at skabe et omfangsrigt brintnet på tværs af landene.

"" European Hydrogen Backbone"" kaldes planerne, som involverer 31 europæiske gasinfrastrukturselskaber, heriblandt danske Energinet. Et hovedmål er at skabe forbindelser fra vindrige områder i Nordsøen og Østersøen til de befolkningstætte industricentre midt på kontinentet.


ELEKTROLYSEANLÆG PÅ LAND

Brint kan gennem elektrolyse produceres ved hjælp af store mængder elektricitet (en proces, der ofte kaldes power-to-X). Når der skal flyttes virkelig store mængder energi over lange afstande, kan det være billigere at transportere energien som brint frem for som strøm, da de samlede omkostninger til rørledninger er lavere end til højspændingskabler.

Det kan betyde, at der skal etableres elektrolyseanlæg i nærheden af havvindmølleparkerne, og det gælder også på Bornholm.

Netop denne mulighed fortalte CIP om i et interview med Tidende tidligere på efteråret.

- Det første og primære produkt er jo grøn brint. I elektrolyseprocessen spalter man vand og får brint, og den tænker vi kan føres via rør til Tyskland og bruges i deres brintnet, sagde direktør Magnus Brogaard om CIP's overvejelser.

Han lagde op til, at brint fra et bornholmsk power-to-X-anlæg kunne forædles til ammoniak og afsættes til bunkerhub-projektet på Rønne Havn. Sammen med flere store virksomheder har havnen en vision om at etablere en grøn tankstation ud for Rønne til fremtidens skibstrafik i Østersøen.

CIP ansøgte før sommerferien Energistyrelsen om at få en tilladelse til at indlede forundersøgelser for de to havvindmølleparker, der kaldes Bornholm Bassin Øst og Bornholm Bassin Syd. Sidenhen har Ørsted sluttet sig til. Selskaberne opererer med en samlet kapacitet på tre gigawatt, hvilket er samme størrelse, som Energiø Bornholms parker syd og sydvest for Bornholm ventes at få.

CIP-direktøren lagde i interviewet vægt på, at havvindmølleparkerne skal op i en stor skala, for at investeringen bliver relevant at foretage. Da Energinet ikke planlægger at lægge flere og større kabler, så energien fra østlige havvindmølleparker kan føres væk som strøm, tegner power-to-X til at være afgørende for, at CIP's havvindmølleplaner kan gennemføres.

- Så udestår spørgsmålet om, hvor meget vi eventuelt kan tænke vores projekt ind i de planer, som Rønne Havn har for grønne brændstoffer til skibe? Hvor meget kan tænkes ind i et aftag til Tyskland, hvor man i givet fald skulle lægge et rør. Nu er det generelt meget billigere at flytte energi via rør end ved el-transmission, så på den måde kan der være en case. Arbejdet med de planer ligger og venter på, at vi kan komme i gang med forundersøgelserne, sagde Magnus Brogaard til Tidende i september.

Det var tirsdag ikke muligt for Tidende at lave et interview med CIP om, hvilken betydning en brintforbindelse fra Finland og Sverige til Tyskland kan få for havvindmølleplanerne på Bornholm.


UAFHÆNGIG AF RUSLAND

De fire selskaber bag den nye gasledning i Østersøen sigter efter at etablere den nye brintinfrastruktur inden 2030, oplyser de.

Sideløbende med rørledningen til havs fra Finland og Sverige via Ålandsøerne til Tyskland arbejdes der på at lave et netværk af brintrørledninger på land fra Finland via Estland, Letland og Litauen til Polen og Tyskland, som vil bidrage til at gøre landene mindre afhængig af russisk gas og olie.

"" Det skaber muligheden for at gøre offshore-vindenergi i regionen til en sikker og fleksibel energikilde, hvilket forbedrer systemets modstandskraft, energiuafhængighed og forsyningssikkerhed. Det vil også understøtte dekarboniseringen af sektorer, der er svære at omstille (fra fossile brændsler, red.), og grøn industrialisering i Norden, Baltikum og Centraleuropa"", lyder det i pressemeddelelsen om rørledningerne.

Det første og primære produkt er jo grøn brint. I elektrolyseprocessen spalter man vand og får brint, og den tænker vi kan føres via rør til Tyskland og bruges i deres brintnet Magnus Brogaard direktør."
2022-12-23 00:00:00,Bilforhandler gør sig klar til energiøen,Bornholms Tidende,"Med støtte fra projektet Klar til Energiø Bornholm er Nyboes Auto i Rønne ved at gøre sig klar, så virksomheden kan få andel i de projekter, satsningen på vindenergi fører med sig.

Nyboes Auto i Rønne er ved at blive klar til energiøen. Virksomheden har fået penge til at investere i nye og større maskiner. Midlerne kommer fra projektet Klar til Energiø Bornholm, hvor lokale virksomheder kan søge støtte til at forbedre deres forretning indenfor offshore.

Forud for ansøgningen har direktør Jesper Jensen gjort sig tanker om arbejdspladser og udvikling af virksomheden. I den forbindelse har han undersøgt nye markedspotentialer som offshore og aktiviteterne på Rønne Havn.

- Vi blev medlem af Offshore Center Bornholm som gav mere indsigt i markedet, og da der var virksomhedsbesøg fra Muehlhan, en underleverandør til Siemens Gamesa på Kriegers Flak-projektet, kom vi med i betragtning.

Det endte med en aftale om udlejning af biler til mandskabet, af materiel, der skulle bruges på havnen, og hertil service også, siger Jesper Jensen i en pressemeddelelse.

Virksomheden på Åkirkebyvej havde de nødvendige certificeringer, men der var også nye ting, den skulle lære.

- Man skal bare have stor respekt for de sikkerhedskrav, der stilles i offshore, siger direktøren.

OMSTILLING VIL ÆNDRE EN DEL Ifølge Jesper Jensen har det også betydning for Nyboes Autos lærlinge, at de kommer til at arbejde med langt større og nye maskiner.

- Det ved vi, de synes er spændende, siger han.

I dag er Nyboes Auto underleverandør til Vestas, og direktøren ser positivt på flere offshore-projekter og de øgede anlægsaktiviteter, energiøen vil bringe.

- Jeg tror, den grønne omstilling vil ændre på en del ting, også de opgaver og projekter vi kommer til at arbejde med fremadrettet, og vi håber da også, at flere unge vil søge ind i branchen, siger Jesper Jensen i pressemeddelelsen.

Alle virksomheder kan søge anlægsmidler i projektet Klar til Energiø Bornholm, der yder støtte til investeringer relateret til energiøen.

Jeg tror, den grønne omstilling vil ændre på en del ting, også de opgaver og projekter vi kommer til at arbejde med fremadrettet, og vi håber da også, at flere unge vil søge ind i branchen Jesper Jensen, direktør."
2022-12-23 00:00:00,Lea rykker igen frem i geledderne: ' Jeg har masser af kilometer i benene',Bornholms Tidende,"Lea Wermelin er blevet en del af den socialdemokratiske gruppeledelse og er nu også partiets klima-, energi-og forsyningsordfører.

Det går op, og det går ned i politik. Det bornholmske folketingsmedlem for Socialdemokratiet Lea Wermelin var menigt medlem, blev miljøminister i den seneste regering - men fik ingen ministerpost i den nye SVM-regering bestående af Socialdemokratiet, Venstre og Moderaterne.

Nu rykker hun dog igen tættere på magtens centrum, idet hun efter et gruppemøde i Socialdemokratiet torsdag kan oplyse, at hun er blevet indlemmet i partiets gruppeledelse.

Hvem gruppeledelsen består af, har det nye medlem godt styr på: - Det er gruppeformanden, den politiske ordfører, en gruppesekretær, som blandt andet holder styr på afstemninger, der er nogle gruppenæstformænd og nogle gruppemedlemmer - så vi er nok alt i alt i omegnen af 10, siger hun.

Og hvad skal du så mere præcist beskæftige dig med i din nye rolle? - I gruppeledelsen kommer vi til at mødes en gang om ugen for at tale om alt det, vi skal tale om i Socialdemokratiet. Selv om vi er del af en samlet regering bestående af tre partier, har vi jo et parti, hvor vi dels mødes på gruppemøderne, men hvor vi altså også har en gruppeledelse, som jeg glæder mig til at være en del af. Jeg bliver også partiets klima-, energi-og forsyningsordfører, og jeg har selv ønsket at få lov at kaste mig over den opgave, så det er jeg også rigtig glad for.

- Jeg ved jo blandt andet fra alt det, jeg har beskæftiget mig med de seneste år som minister, at klimasagen er vor generations største udfordring. Den er afgørende for Danmark og resten af verden, men jo i høj grad også for Bornholm med vores kommende energiø.

50 MEDLEMMER Når I skal mødes en gang om ugen i gruppeledelsen, kommer det så til at handle om aktuelle ting og problemstillinger? - Jeg har ikke siddet i gruppeledelsen før, så det er svært at kloge mig præcist på, hvordan møderne kommer til at fungere, også fordi vi er del af en fælles regering. Men det er klart, at det bliver vigtigt for os dels at sikre, at den nye regering kan gennemføre sit ambitiøse regeringsgrundlag, hvilket den socialdemokratiske gruppe jo skal bidrage til, men dels også sørge for, at vi midt i det står stærkt som parti med de vigtige markører og sager, folk kender os for. Samarbejdet skal glide, og vi skal håndtere aktuelle sager, så jeg forventer, at det bliver lidt af det hele.

Inklusive overordnede strategier? - Ja, vi skal vende de vigtigste sager, der er.

Hvornår fik du at vide, at du ville blive inviteret inden for i varmen? - Der har været et stort arbejde i gang, for vi er jo 50 medlemmer i den socialdemokratiske gruppe, og det er dejligt, at vi fik så godt et valg og er så mange, men det betyder også, at der er rigtig mange, der skal have noget spændende at lave. Der har vi selv kunnet melde ind, hvad vi godt kunne tænke os, men der har selvfølgelig også været et stort arbejde i gang fra gruppeformand Niels Lahns og andres side i forhold til at få kabalen til at gå bedst muligt op.

- Der er blevet talt frem og tilbage, og det hele landede først officielt torsdag morgen klokken 8.30, hvor vi mødtes i gruppen. Men jeg havde godt hørt om buddet til mig allerede onsdag aften, og derfor glædede jeg mig også bare til mødet. Nu ved vi så, hvad 2023 kommer til byde de forskellige på, og jeg glæder mig for mit eget vedkommende til at dykke mere ned i klimaområdet. Der er masser af ting, jeg skal blive klogere på, og der ligger mange store opgaver i vores regeringsgrundlag i forhold til klimaomstillingen.

PLASTER PÅ SÅRET Da du fik at vide, at du nu blev en del af Socialdemokratiets gruppeledelse, skulle du så lige tørre sveden af panden og tænke "" jeg troede lige, jeg skulle på juleferie, men nu skal jeg i stedet hjem og læse op på sagerne""? - Haha, jeg synes, jeg har masser af kilometer i benene, og jeg vil rigtige gerne være med til at gøre en forskel, både når det handler om at være socialdemokratiets repræsentant udadtil og i forhold til alle de sager, vi taler om på Bornholm. Jeg har allerede prikket vores nye transportminister på skulderen og haft lejlighed til at sige, at der er noget, der er vigtigt for os. På den måde er arbejdet allerede startet, og det har vi da også gået og glædet os til i løbet af de rigtig lange regeringsforhandlinger.

Men der bliver også tid til en juleferie med familien, vi har torsdag haft de sidste afstemninger i folketingssalen, og det er også dejligt.

Jeg formoder, det var en skuffelse ikke at skulle fortsætte som minister, er det her et godt gedigent plaster på såret? - Ja, det er det. Det er klart, at det er et kæmpe privilegium at være minister, og jeg har også været utroligt glad for de markante aftryk på natur-og miljøområdet, som vi nåede at gennemføre - og hvoraf nogle vil stå i mange år frem. Det er jeg meget taknemmelig for og tager erfaringerne fra det arbejde med mig.

Nu får jeg så ovenikøbet lov til at fortsætte det arbejde som ordfører på området. Vi har jo ikke en socialdemokratisk minister på området nu, og det betyder, at jeg skal stå tidligt op og være klar til at løfte den store opgaven - dét er jeg glad for, siger Lea Wermelin."
2022-12-29 00:00:00,Hvordan skal Bornholm udvikles?,Bornholms Tidende,"Hvilken ø vil vi gerne bo på, os der har fornøjelsen i dag? Det, vi har på Bornholm, bliver mere og mere unikt, og jeg er utrolig glad for at bo her, hvor tempoet ikke er for højt, og hvor natur, landbrug og spredt bebyggelse ligger ind imellem hinanden.

Energiøen er ved at blive til virkelighed.

I den forbindelse skal der bygges et transformatoranlæg, som kommer til at omfatte 90 hektar i Sose.

Planerne har selvfølgelig skabt debat, men det står klart at transformatoranlægget er besluttet og vil stå klart om cirka otte år.

Nogle aktører mener, vi skal bruge landanlægget som en katalysator for industriel udvikling af Bornholm. Der er blevet talt om at bruge den enorme mænge strøm, der produceres, til at producere brint eller ammoniak, der kan bruges til brændstof. Dette kaldes populært for power-to-x. I begyndelsen var ord som ' test-ø' fremherskende.

Men nu er det som om, der arbejdes på at lægge et meget større areal i Sose ud til industriel udvikling, end de allerede afsatte 90 hektar.

Jeg er selv bekymret for udviklingen, og sådan tror jeg flere og flere bornholmere har det. De visioner, der ligger bag, vil forandre Bornholm helt enormt. Både på godt og ondt. Men det er en svær debat, for den handler om fremtiden.

Ingen ved jo, hvad der kommer til at ske.

Selvfølgelig vil der komme afledt beskæftigelse i en kortere periode på de to-fire år, hvor landanlægget skal bygges.

Der vil også komme afledt beskæftigelse, hvis vi fremover skal have flere anlæg. Vi kan se til Lolland, hvor Femern Bælt-projektet har skabt faldende ledighed i et af Danmarks fattigste områder.

Det er positivt. Men mange steder i udkantsområder ser man en ' græshoppe-effekt', når der etableres industrier.

Jeg kan godt forestille mig, at transformatoranlæggene bygges af europæisk arbejdskraft, der bor i barakbyer lige op af byggepladsen, og som rejser igen, når anlægget er færdigt.

Når anlægget skal i drift, er der en risiko for, at nøglepersoner og teknisk personale kan sidde forskellige steder i verden og styre anlæg på Bornholm og andre steder. Vi kan få omfattende industrielle anlæg, der ikke skaber megen permanent beskæftigelse. Det siger alt, at der er planer om en kunstig energiø i Nordsøen med et transformatoranlæg, der ligger langt fra land og skal drives af ganske få mennesker.

På den anden side kan en industriel udvikling af Bornholm bidrage positivt til øen. Vi kan få flere højteknologiske virksomheder, hvor en del af de ansatte bosætter sig på Bornholm. Måske kan befolkningsnedgangen vendes, og et større industriområde i Sose vil måske være det, der gør, at vi vil få tiltrukket familier og veluddannet arbejdskraft til Bornholm.

Debatten drejer sig om, hvordan vi skaber liv og udvikling på Bornholm.

Hvorfor vælger familier Bornholm til? Er det naturen eller de gode job? Og hvilken ø vil vi gerne bo på, os der har fornøjelsen i dag? Det, vi har på Bornholm, bliver mere og mere unikt, og jeg er utrolig glad for at bo her, hvor tempoet ikke er for højt, og hvor natur, landbrug og spredt bebyggelse ligger ind imellem hinanden.

Landanlægget kommer. Men jeg synes ikke, vi skal ændre lokalplaner, så der gøres plads til et stort industriområde i Sose. Lad os se, hvilke virksomheder der vil være her, og lad os finde ud af hvad de kan tilbyde Bornholm. Det er svært. Vi skal ikke være bange for det, der kommer, men vi skal evne at sige nej tak, hvis erhvervsprojekter ikke bidrager til at gøre Bornholm til et bedre samfund.

Selvom lobbyister og vindmøllevirksomheder presser på, så har vi ikke travlt."
2022-12-30 00:00:00,Her er Tidendes ønsker for 2023,Bornholms Tidende,"2023 står for døren, og ønskelisten fra Tidende er lang.

Det er tid til at starte på en frisk. Ryste de seneste års horrible oplevelser af sig og drømme om nye, gode tiltag for Bornholm i det år, der ligger foran os. 2023 kan byde på mange. På Tidende har vi listet en række af dem.

Tilflyttere og befolkningstilvækst er stadigvæk den bornholmske mirakelkur, der skal hælde mere guld i kommunekassen og sikre en bedre samfundsøkonomi. Vi har knækket kurven, og de mange energiprojekter vil uanset hvad tiltrække arbejdskraft og hjælpe os på vej. Optimismen på Bornholm vil kunne drage flere til øen i 2023, ligesom de mange byggerier rundt omkring forhåbentligt vil kunne hjælpe med gode boligtilbud til den friske arbejdskraft.

Et af de mest presserende problemer i 2023 på Bornholm - udover kommunens økonomi - er fragtfærgen. Hammerhus er for lille og for langsom til at kunne levere al nødvendigt gods til og fra Bornholm hvert døgn. Enten skal vi have en færge mere, eller også skal vi tænke fragtrute til Ystad i stedet, så mere gods kan komme frem og tilbage hvert døgn. Erhvervslivet har ramt loftet over kapaciteten og klager forståeligt. Forudsætningen for at kunne vokse og skabe værdi på en ø er, at man kan flytte varer til og fra den. Er færgen fyldt op, er erhvervslivets speeder blokeret.

Et andet område, der kan få stor betydning for Bornholm i 2023, er forsvar og sikkerhed. Danmark skal bruge markant flere penge på forsvaret for dels at leve op til Nato-medlemsskabet og dels sikre sig mod den voksende trussel i øst. Bornholm og Ertholmene er Danmarks østligste forpost. Det kan betyde øget beskyttelse af øen med flere arbejdspladser og mere aktivitet fra forsvaret - både med fly, overvågning og defensivt forsvar. Det kan give mere tryghed og mere økonomisk aktivitet på Bornholm.

Første skridt er nok den allerede lovede og planlagte udvidelse af Almegårds Kaserne, men endnu flere arbejdspladser er velkomne på Bornholm Den vildt voksende energiø vil fortsætte sit indtog på Bornholm i 2023. I 2022 fik vi både øen og dobbelt op med yderligere 3 GW flydende havmølleparker fra CIP Ørsted. Med så meget grøn energi på Bornholm - seks millioner husstandes elforbrug per år - bliver vi nødt til at omdanne halvdelen af strømmen til brint eller andre grønne brændstoffer for at komme af med strømmen.

Det vil kaste ubegribelige mængder af varme af sig, som vi kan bruge i nye erhverv som fremstillingsprocesser, gartnerier med mere. I 2023 rykker vi tættere på dette scenarie og kan forhåbentlig hjælpe erhvervslivet til at komme rettidigt i gang.

Det politiske klima i kommunalbestyrelsen rummer også plads til forbedring. I 2023 bliver det muligt for borgmesteren igen at samle kommunalbestyrelsen om et bredt budgetforlig, der skal sikre Bornholms dårlige økonomi og svære situation på især børneområdet.

Meget mere godt vil forhåbentligt ske i 2023. Trafikkorridoren gennem Sverige mangler stadig, DAT savner hjælp til at indføre grønne fly, og vores træskibskulturarv i Sydhavnen står foran sin skæbnetime for bare at nævne nogle ting.

Tidende følger udviklingen og bringer seneste nyt til Bornholm om sagerne i det kommende og potentielt indbringende år."
2023-01-07 00:00:00,Trøst: Kun fantasien sætter grænser for energiøs muligheder,Bornholms Tidende,"Billig fjernvarme, store gartnerier, energi fra spildevandet - eller måske et vandland? Eller måske det hele på én gang? Den store mængde grøn energi fra den kommende energiø kan bruges på utallige måder, siger borgmester Jacob Trøst efter ny inspiration hentet i Esbjerg.

Hvis Bornholm griber chancen fuldt ud, vil der med den kommende energiø komme så enorme mængder grøn energi til Bornholm, at kun fantasien sætter grænser for, hvad det vil være muligt at bruge den til.

Det siger borgmester Jacob Trøst (K), efter at han fra tirsdag til torsdag deltog i den bornholmske delegation, der besøgte Esbjerg for at se nærmere på, hvad man her har fået ud af rollen som centrum for grøn energi.

- Esbjerg er i gang med at koble overskudsvarmen på deres fjernvarmenet, og det vil også være den mest oplagte mulighed for os. Gartnerier vil også være meget oplagt, så vi kan få bornholmske grøntsager året rundt, siger han.

- Hvis vi kan omlægge vores rensningsanlæg og bruge spildevandet til at skabe grønne brændstoffer, kan vi frigivve plads og skabe et nyt rekreavtivt område på Rønne Havn.

- Man kunne også lave et vandland. Det vil også være oplagt, for der vil jo være en hel del varmt vand at gøre med. Men egentlig er det kun fantasien, der sætter grænser for, hvad man kan gøre.

For det er jo energi, der kommer ind, siger Jacob Trøst.

Esbjerg er i gang med at folde nogle af de mange muligheder ud.

- Man kan i hvert fald se, at Esbjerg har gang i en kraftig udvikling i at tiltrække nye virksomheder, og at de også rent uddannelsesmæssigt har et stort fokus på grøn omstilling, siger Jacob Trøst.

- Jeg kan se, at der er store muligheder for at hive Bornholm op og skabe et nyt stor indtægtsgrundlag.

Det vil kunne være med til at hive os ud af afhængigheden af at søge penge fra puljer hos staten, siger han.

- Først og fremmest snakker vi om mange arbejdspladser.

At gribe den her mulighed vil tiltrække nogle nye erhverv, som også kræver nogle andre uddannelser end dem, som vi har i dag. Det vil tilføre store ressourcer til Bornholm, både i etableringsfasen, men også i den efterfølgende driftsfase.

Som også Linda Kofoed Persson (DF) ser Jacob Trøst et klart valg forude for Bornholm.

- Vi skal først og fremmest tage stilling til, om vi vil den udvikling på Bornholm. Vil vi lægge areal til den type virksomheder, som vi vil kunne få? Vil vi se, hvordan vi bedst kan bruge den store mængde grøn energi, som der vil kom me ind? Eller vi vi bare have et landanlæg og ikke mere? siger han."
2023-01-07 00:00:00,Linda: Bornholm skal turde for at vinde stort på energiø,Bornholms Tidende,"Energiøen åbner uanet store muligheder for Bornholm. Men det kræver et ja uden tøven eller vaklen, siger Linda Kofoed Persson (DF), der netop har set, hvordan Esbjerg greb den samme chance.

Bornholm står over for et kæmpemæssigt valg. Mellem at sige fuldtonet ja til den kommende energiø og begynde at handle derefter - eller kun at sige halvhjertet ja.

Forskellen skal måles ud i massevis af nye arbejdspladser, nye boliger, mange tilflyttere, vækst for erhvervslivet og en kommune, der kan komme tilbage på fode. At sige fuldtonet ja eller halvhjertet ja er også forskellen på, om alle de og mange andre muligheder kommer til Bornholm eller ej.

Det siger Linda Kofoed Persson (DF), formand for erhvervs-, bolig-og beskæftigelsesudvalget, der sammen med 30 andre fra Bornholm besøgte Esbjerg fra tirsdag til torsdag i denne uge. For at høre om den buldrende vækst, som Esbjerg oplever med havvindmøller, energiø og Power-to-X - og hvordan byen har håndteret at få den mulighed, som Bornholm nu også får.

- Vi kan få arbejdspladser i en anden kaliber end dem, som vi er kendt for i dag. Og vi kan få en udvikling af ikke bare arbejdspladser, men også boliger og uddannelser, som vi ikke har set før, siger Linda Kofoed Persson.

- Det kan vi få, hvis vi politikere tør at tage ansvaret for at sætte gang i en udvikling, hvor vi giver nogle nye former for virksomheder mulighed for at udvikle sig på Bornholm.

- Vi skal også turde at sige, at ja, vi skal være 42.000 på Bornholm. Men det nytter ikke noget, hvis det kun skal være pensionister eller folk i nogle erhverv, som de kun lige akkurat kan leve af, siger Linda Kofoed Persson.

- Vi vil kunne tiltrække folk, der betaler skat i den store skala. Det er vildt, hvad vi vil kunne få ud af det her, siger hun.

Men: - De her store, store spillere på den anden side af vandet gider ikke at komme til Bornholm, hvis vi sidder med korslagte arme.

Hvis vi derimod siger "" Kom"" og har indrettet os, så det bliver muligt og attraktivt for dem at komme hertil, vil der være en helt anden vilje.

VÆKST KRÆVER PLADS Bornholm skal være parat til at sætte plads af, siger Linda Kofoed Persson. I praksis skal kommunalbestyrelsen tage skridt til at skabe et plangrundlag for mere industri.

- Det kræver, at vi udlægger meget mere erhvervsareal. Nogle er så bange for, at det vil ødelægge Bornholm, og dem hører jeg også godt. Men vi får ikke ødelagt herlighedsværdien af Bornholm ved at udlægge 250 hektar til erhvervsformål, siger hun.

- Det skal vi turde at gøre. Nogle vil så sige, at industribygninger er grimme, men det vil være til at bære, hvis vi gør det med ét spadestik ét sted. Man vil praktisk talt heller ikke kunne se landanlægget for skov, siger Linda Kofoed Persson, der tegner et helt klart valg op for Bornholm.

- Esbjerg har udviklet sig fra en fiskerby til et center for grøn energi. Vi er gået fra at være et fiskerisamfund til at være på konstant fattighjælp fra staten. Men nu kan vi blive selvforsørgende igen, så vi ikke behøver at søge de her puljer for vanskeligt stillede kommuner, siger hun.

- Men vi skal turde. Hvis vi ikke sætter i gang nu, kan vi få det, som vi frygter, nemlig et landanlæg uden opkobling til Bornholm, hvor der kommer en servicemand og slår græs en gang imellem, siger Linda Kofoed Persson.

- Jeg tror på, at vi skal i gang nu. Toget buldrer afsted, og det kører forbi os, hvis vi ikke hopper på.

POWER-TO-X ER NØDVENDIGT For at få det fulde udbytte af energiøen mener Linda Kofoed Persson, at Bornholm også skal være parat til at lægge land til Power-to-X: Anlæggene, der kan omdanne overskydende energi til grønt brændstof.

- Vi skal også turde at sige ja til Power-to-X.

Det er nogle bange for, og ja, der var en risiko ved det en gang. Men det er der ikke længere.

Med moderne Power-to-X anlæg hørte jeg i Esbjerg, at der vil være en alvorlig hændelse én gang for hver en million år, siger hun.

- Uden Power-to-X får vi ikke arbejdspladserne eller muligheden for, at forskere får lyst til at slå sig ned på Bornholm for at forske i det lukkede energisystem, som vi kan få her.

- Uden Power-to-X får vi bare et landanlæg, og så er der ingen grund for staten til at bruge så mange penge til at slutte os til strømforsyningen fra energiøen. Det vil staten ikke bruge så mange penge på, hvis vi kun vil bruge strømmen til vores kaffemaskiner, siger Linda Kofoed Persson.

Det er endnu uafklaret, om Bornholm får Power-to-X. I Esbjerg er to anlæg ved at blive opført lige udenfor byen. Også på Bornholm vil det kræve politikere, der vil sætte plads af, og det er ikke alle lige parat til.

- Jeg synes, at Enhedslisten meget klart har sagt flere gange, at vi ikke skal have Power-to-X, i hvert fald ikke på land. Men Power-to-X på vandet er meget, meget dyrere, siger Linda Kofoed Persson.

- Power-to-X på havet kræver, at du skal bygge en ø. Og du får aldrig nogen til at lægge det otte-dobbelte af hvad det vil koste på land. Så finder de bare et andet sted. Derfor er Power-to-X på havet ikke en reel mulighed.

Vil vi have det ud på havet, så kommer det ikke, siger hun.

Ender et flertal i kommunalbestyrelsen med ikke at ville starte planarbejdet for Power-to-X, er der ifølge Linda Kofoed Persson kun én mulighed tilbage.

- Så kan man håbe på, at staten kommer og siger "" Det skal I"", siger hun.

De her store, store spillere på den anden side af vandet gider ikke at komme til Bornholm, hvis vi sidder med korslagte arme. Hvis vi derimod siger "" Kom"" og har indrettet os, så det bliver muligt og attraktivt for dem at komme hertil, vil der være en helt anden vilje.

Linda Kofoed Persson (DF), formand for erhvervs-, bolig-og beskæftigelsesudvalget."
2023-01-07 00:00:00,Principper kommer altid med en pris,Bornholms Tidende,"

Original view not available for this article
Principper kommer altid med en pris
Saturday, January 07, 2023 Bornholms Tidende Section 1 Page 10 Jakob Marschner... 1700 words Id: e953b73f
thumbnail 2 pages
POLITISK ANALYSE Meget optaget af den vigtigste sag for Bornholm i mands minde går Jacob Trøst ind i år nummer 2 som borgmester uden et flertal og uden noget håndfast politisk projekt. Om der kommer et projekt, eller om andre i stedet vil fylde tomrummet ud er blandt det nye års vigtigste politiske spørgsmål.

"" Well I stood stone-like at midnight Suspended in my masquerade I combed my hair till it was just right And commanded the night brigade I was open to pain and crossed by the rain And I walked on a crooked crutch I strolled all alone through a fallout zone And came out with my soul untouched"" Bruce Springsteen: Growin' Up (1973) Kun få ved måske, at borgmester Jacob Trøst (K) holder meget af Bruce Springsteen. Men det gør han, så Trøst kan meget vel have genbesøgt Growin' Up på det seneste: Springsteens sang om sin opvækst, som han valgte at lægge den frem på sin debutplade, der netop har haft 50 års-jubilæum her den 5. januar.

Jacob Trøst var tre måneder gammel, da albummet udkom.

Måske har borgmesteren i så fald hørt Growin' Up i et nyt lys, som et genskin af sig selv. Hvor Springsteen åbenbart blev sat udenfor kostumeballets dør, blev Jacob Trøst sat udenfor sit første kommunebudget. Som Springsteen fik også Trøst en "" natbrigade"" med sig: De andre ni i kommunalbestyrelsen, der heller ikke kom med i forliget. Som Springsteen kæmper også Jacob Trøst på lange stræk alene.

Håbet ligger i versets sidste ord om at komme igennem det hele uden skader på sjælen. For at gøre netop det er helt centralt for Trøst, der er en mand af principper, og for hvem det er ualmindeligt vigtigt at blive ved at være tro mod sig selv. Selv til et punkt, hvor det skader ham selv.

Det gjorde det i starten af september, og det har det sådan set gjort lige siden. Efter forliget om budgettet har Jacob Trøst og Konservative (omend marginalt) stået udenfor flere flertal i kommunalbestyrelsen, end borgmesterpartiet har været en del af. Selv afviser Trøst dog, at han reelt er kommet i opposition.

Men tiden efter budgettet udgjorde en tredjedel af 2022. Og lige over to tredjedele af de flertal, som Konservative ikke blev en del af i Jacob Trøsts første år, blev dannet i tiden efter budgettet.

Nogle af de tabte afstemninger handlede om budgetstof. Men det var ikke dem alle, og ved indgangen til det nye år står borgmesterpartiet i et mere blegt lys end før budgettet: Mere usikkert på sine muligheder. Måske ligefrem usikkert på, om der over hovedet er muligheder.

Det er sjældent, meget sjældent, at en borgmester står udenfor et forlig om kommunebudgettet.

Men selvfølgelig er det sket før, og de fleste gange sker der så det samme bagefter: Den slagne borgmester orienterer sig mere mod budgetpartierne. Dels for at prøve at få indflydelse, men mindst lige så meget for at prøve at undgå en gentagelse.

Det har Jacob Trøst ikke gjort. Som en del af det at holde fast på sig selv har han holdt fast i sin fortælling om, hvad der skete i september: Han ville have alle mand og alle partier med i det budget. Det var spillereglen, og den spilleregel brød så budgetpartierne. Af det følger også, at han ikke er den, der derefter bare følger med.

Det er en meget, meget interessant kurs. For ved at tænke at han alligevel ikke kan forhindre "" det nye, nye flertal"" af Enhedslisten, Venstre og Socialdemokratiet i at styre spillepladen, vil de tre partier også få lettere ved faktisk at gøre det. Og desto mere vil Jacob Trøsts risiko stige for også at stå udenfor det næste kommunebudget.

Da det skete i september, var folkestemningen for Jacob Trøst. Eller måske nærmere: Den var imod Enhedslisten, der ikke fik høje point for først at installere en borgmester, kun for at sætte ham så markant udenfor kun otte måneder efter.

Trøst virker også stadig populær rent personligt.

Han er meget ude af huset og om sig, og det virker som om, at han til stadighed vinder flere bornholmere for sig, end han mister.

Så der er en kapital at trække på. En del af den kapital er også mange menneskers forståelse for, at det mildt sagt er sin sag at blive katapulteret ind som borgmester halvandet år efter, at man er flyttet til - endda uden at have været i politik før. Uden noget stort eller videre erfarent lokalt politisk bagland - og med en lige så uerfaren gruppe hos sig i salen.

Hans odds har været hårrejsende svære.

Alt det giver en sympati blandt almindelige mennesker. Det første store spørgsmål handler om, hvor langt det rækker. Holder bukserne også til endnu et budget uden borgmesteren? Eller går de bornholmske vælgere (skulle den situation opstå) da i stedet til partier, der viser, at de faktisk kan få noget gennemført? Det andet store spørgsmål er derfor, om Jacob Trøst i år vil lægge et politisk projekt frem. Det første år blev brugt på at lære, og løfterne fra valget om særligt bedre vilkår for Bornholms børn og unge led i første omgang skibbrud på grund af pengemangel. Så projektet mangler stadig, og kommunen har strengt taget ikke en gang en fuldt ud gyldig vision netop nu. For visionen er den gamle kommunalbestyrelses, så den er løbet ud, og hvad der nu skal ske med den, har den nye været ret uenig om.

Trøst bruger netop nu en hel del tid på den kommende energiø. Og langt fra uden grund, for hvad hele det gigantiske projekt i grunden vil ende med at bringe til Bornholm er på lange stræk stadig uafklaret. Men det skal afklares hurtigt, for staten har travlt.

I det ene ekstrem kan energiøen blive et Klondyke for Bornholm. Med flere tusinde nye job, mange af dem i helt nye brancher. Og uddannelser og forskning oven i. I det andet ekstrem kan en stor del af øen blive plastret til med stål og beton fra landanlæg, mens tæt på alt det spændende forsvinder andre steder hen. Mellem de to yderligheder er der selvfølgelig også et helt hav af mellem-scenarier.

Hvad energiøen ender med at bringe er det største, væsentligste, mest vidtrækkende spørgsmål for Bornholm siden brevet til kong Frederik 3, der gjorde Bornholm dansk igen i 1658. Der er al grund til at bruge tid på benarbejdet. For Jacob Trøst er det bare også tid, som han ikke kan bruge på at formulere et politisk projekt.

Og selv hvis tiden fandtes, ville pengene til projektet blive umådeligt svære at finde. Og selv hvis det skulle lykkes, skulle der så også lige findes et flertal bag projektet. Og borgmesteren har intet flertal.

Derfor er det næste store spørgsmål, om nogle andre vil danne sådan et. Når der opstår et tomrum i et forum med magt, går nogle næsten altid ind og udfylder det. Og måske er det sket allerede.

Umiddelbart efter forliget om kommunebudgettet inviterede Venstres gruppeformand Søren Schow her i avisen Enhedslisten og Socialdemokratiet til at skabe et fast samarbejde.

Svarene var henholdende, ikke ja og ikke nej. Svarene viste en grad af interesse, men ingen af partierne ønskede at vise deres hånd med det samme.

Så tiden blev set an, og tiden viste, at jo: De tre budgetpartier har arbejdet mere sammen efter forliget om budgettet end før. Også om sager, der ikke har at gøre med budgettet. Efter september har Enhedslisten, Venstre og Socialdemokratiet også stemt sammen om affald, om en af energiøens første udløbere, om høringsret til Ungerådet, om at stoppe Nordliv-projektet og (måske mere symbolsk, men på de indre linjer vigtigt) om at fordele penge fra en pulje, der egentlig bestyres af det udvalg, hvor Linda Kofoed Persson (DF) er formand.

Er der et mønster? Nogle ser det, særligt dem der står udenfor mønsteret. Andre iagttager stadig spillet. Blandt dem også Bjarne Hartung Kirkegaard (KD), der tre gange efter forliget om budgettet har stemt sammen med de tre budgetpartier - og dermed udenom frem for alt Konservative.

Kristendemokraten skylder i et og alt Konservative, at han med konstitueringen bag Jacob Trøst som borgmester fik to udvalgsposter og blev formand for havnen i Nexø, kommunens mest velbetalte ben. For KD's enlige mandat var ikke nødvendigt for at skabe et flertal om natten efter valget. Uden valgforbundet med Konservative havde Hartung ikke siddet i det rum, og andre i det rum havde gladeligt givet ham en mere anonym valgperiode med betydeligt mindre at se til.

Men Jacob Trøst insisterede på at holde sin musketered med Kristendemokraterne.

Kun derfor var Bjarne Hartung Kirkegaard med til at forhandle. Derfor hviler der også et øje på, om den erfarne kristendemokrat nu vil orientere sig mere fast og permanent mod budgetpartierne.

Hvad kan binde Enhedslisten, Venstre og Socialdemokratiet sammen til en enhed? Umiddelbart ikke særlig meget rent politisk, hvor Enhedslisten og Socialdemokratiet har en ret stor fællesmængde, som Venstre normalt vil stikke ud fra.

Men der er klimaet og en del andet grønt.

Helt centralt stof for Enhedslisten, der ikke fik indfriet sine håb om at skabe en kommune, der går forrest i klimapolitikken med det oprindelige flertal bag Jacob Trøst. Vigtigt stof for Socialdemokratiet, mere end normalt også vigtigt stof for Venstre, sådan som Søren Schow har tegnet partiet i de senere år.

Klima-aksen blandt de tre partier slog igennem med kommunebudgettets ambition om at købe, ikke lease de kommende elbusser.

Hele pakken, alle 20 styks og på bare to år. Blandt en del alternativer gik de tre budgetpartier med det mest ambitiøse, til den største udgiftspost her og nu.

Enhedslisten, Venstre og Socialdemokratiet har også det til fælles, at de alle kan se næste valg i møde med en vis form for sindsro, omend af forskellige grunde.

Enhedslisten ved, at syv mandater på Bornholm er noget, der kun vil ske én gang.

At næste valg kun kan give tilbagegang, og at denne valgperiode derfor handler om at trække så lange spor fremad i tiden som muligt.

Venstre og Socialdemokratiet venter modsat med en vis ret, at de henholdsvis to og fire mandater fra det seneste valg var så helt uhørt ringe resultater, at man umuligt kan gå mere tilbage.

Begge dele giver et rum og en parathed til at handle her og nu. Det garanterer bare ikke, at de tre partier vil bruge det rum til faktisk at skabe et fast samarbejde.

Deres manøvrer i terrænet vil blive iagttaget tæt, ikke mindst når foråret kommer. For med forårets blomster kommer også de første spæde spirer til det næste kommunebudget."
2023-01-09 00:00:00,Det koster 50-70 millioner kroner: Sådan vil man indrette elværket,Bornholms Tidende,"De store haller i Rønnes tidligere elværk skal bruges til undervisning og udstilling, mens sidebygninger skal indeholde kontorer og grupperum.

Der er store planer for Rønnes gamle elværk.

Det karakteristiske bygningskompleks skal være samlingspunkt for Nationalt Center for Grøn Energi og senere Baltic Energy Island, mødested for virksomheder, forskere, studerende, borgere og beslutningstagere, satellit for uddannelser på det tekniske universitet DTU samt udstillingssted.

Alt det skal foregå i bygninger, der har været fredet siden 2015, og som står i forfald.

I erhvervs-, bolig-og beskæftigelsesudvalgets dagsorden kan man læse, hvordan man planlægger at indrette det tidligere elværk fra 1910-12 og tilbygningerne fra 1925 og 1938. Det fremgår blandt andet, at en restaurering bør ske inden for den nærmeste tid, inden bygningerne forfalder til et niveau, der betyder, at regionskommunen som ejer misligholder fredningen. Ambitionen er at få en national fond til at betale for istandsættelsen, der forventes at beløbe sig til mellem 50 og 70 millioner kroner.

DE STORE HALLER Komplekset består både af selve det tidligere elværk med to store haller, en bestyrerbolig og en badeanstalt, og hallerne udgør et åbenlyst dilemma, især i lyset af de begrænsninger fredningen dikterer. Man kan ikke lave kontorer i de to haller, og opgaven er derfor at finde frem til bærende funktioner, der passer i de store rum.

Aktuelt arbejder man hen imod at bruge den største af de to haller som et simpelt auditorium til undervisning af større forsamlinger. Hallen vil også kunne bruges til større seminarer og workshops. I overgangen mellem de to haller arbejder man på et større rumdelingselement, der vil fungere som siddemøbel til forelæsninger.

Den mindre af de to haller disponeres til et formidlings-og besøgscenter for hele den grønne omstilling af energien med afsæt i Energiø Bornholm. Der arbejdes på en udstillingsbaseret formidling med fokus på samspillet mellem det bornholmske perspektiv og den grønne dagsorden internationalt.

Udstillingen er både målrettet lokalbefolkningen, beslutningstagere, energiøaktører og alle, der besøger øen for at forstå de store perspektiver. Et vigtigt fokus er at indtænke skoleservice og lejrskoler, der kommer til Bornholm.

TIL AKTUEL BRUG De store haller har nogle sidebygninger, som egner sig til mere indadvendte aktiviteter.

Det kan for eksempel være kontorer, mødelokaler, sekretariat. Det gælder også den tidligere badeanstalt og bestyrerbolig, som er udpeget til kontorer, mens sidebygningerne til hallerne egner sig til grupperum.

Både den tidligere badeanstalt og bestyrerbolig er opdateret til aktuelt brug, men ikke efter de krav, fredningsmyndighederne vil stille nu, hvor bygningen er fredet.

I løbet af første halvdel af 2023 vil kommunen arbejde på en endelig rapport for visionen for elværket. Rapporten vil blandt andet indeholde en arkitektonisk vision og en driftsmodel.

KOLLEGIE I MUSEUM Det gamle elværk vil huse faciliteter til undervisning af studerende fra DTU, men der vil også være behov for kollegieværelser og gæstelejligheder til de studerende, undervisere og forskere. Dem er det ikke oplagt at etablere i selve elværket, men ikke så langt derfra ligger en bygning, der snart mister sin nuværende funktion, og som derfor kan bane vej for et muligt kollegie.

Af en situationsplan fremgår det således, at det nuværende Bornholms Museum på hjørnet af Sankt Mortens Gade og Lille Madsegade er i spil. Men intet er fastlagt, og behovet for kollegieværelser og gæstelejligheder skal undersøges selvstændigt.

Campus Bornholm og DTU står i spidsen for dialogen om overnatningsfaciliteter, som blandt andet kommunen, Bornholms Hospital og Bornholms Museum deltager i.

Tanken er at undersøge mulighederne for at etablere noget, der vil løfte så mange bornholmske aktørers behov som muligt, samtidig med at tilkomne uddannelsesinstitutioner med sæde på elværket sikres velegnede overnatningsfaciliteter."
2023-01-13 00:00:00,Her er Cowis fire anbefalinger til Bornholm,Bornholms Tidende,"Rådgivningsvirksomheden Cowi udgav i slutningen af 2022 en rapport, hvor de giver fire anbefalinger vedrørende energiøens etablering.

I forbindelse med etableringen af Danmarks to første energiøer har Cowi udgivet en desk study-rapport med fokus på erhvervspotentialet i Energiø Bornholm.

Rapporten blev udgivet i slutningen af 2022, og den åbnes med fire konkrete anbefalinger til Bornholm.

Det anbefales blandt andet, at man synliggør de lokale kompetencer og kapacitet.

En opgave, man hos Business Center Bornholm allerede er i fuld sving med. Her fortalte erhvervschef Christa Lodahl den 22.

november, at flere bornholmske virksomheder var på vej til at blive opgraderet.

- Lige nu er vi i gang med 10 virksomheder, der er på vej til at blive certificeret, og vi har et projekt, der kører kun med offshore, og en mand dedikeret til det, fortalte Christa Lodahl dengang til Tidende.

I Cowi-rapporten anbefaler de, at der tages initiativ til at skabe relationer mellem entreprenør/ operatør og de lokale virksomheder for at forventningsafstemme i forhold til kvalitet, dokumentation og opgaveløsning.

De foreslår en digital markedsplatform eller et aktivt virksomhedsnetværk, og det gælder også for virksomheder i andre brancher end lige offshore.


OVERNATNING OG INFRASTRUKTUR

Det anbefales desuden, at man i Bornholms Regionskommune udarbejder en langsigtet plan og strategi for, hvordan kommunen bedst rustes til det langstrakte projekt. Det gælder både logistik og infrastruktur, såvel som adgangen til arbejdskraft. Derved kan barrierer og forsinkelser undgås, og fremtidige behov og muligheder synliggøres og planlægges, står der i rapporten.

Det anbefales desuden, at overnatningskapaciteten planlægges og prioriteres.

Det er nemlig givet, at der i højsæsonen vil forekomme kapacitetsudfordringer, når både turister og mandskab skal finde overnatning.

Derfor anbefales der, at der allerede nu planlægges nye faciliteter, som kan stå klar inden mandskabet sættes i gang.

Og det bakker Linda Kofoed Persson(DF), som er formand for kommunens erhvervs-, bolig-og beskæftigelsesudvalg ivrigt op om.

Det fortalte hun til Tidende, da hun for nylig vendte begejstret hjem fra en studietur til Esbjerg for at se, hvordan de håndterer virakken om energiøerne.

Her udtrykte hun blandt andet en iver efter at se nye permanente boliger på Bornholm.

- Forskellen skal måles ud i massevis af nye arbejdspladser, nye boliger, mange tilflyttere, vækst for erhvervslivet og en kommune, der kan komme tilbage på fode, udtalte Linda Kofoed Persson tidligere i januar.


FLERE ERHVERVSUDDANNEDE

Den fjerde og sidste anbefaling er på mange måder også en gammel traver. Det anbefales nemlig, at man på Bornholm understøtter, at flere gennemfører en erhvervsuddannelse.

Og her står der i rapporten, at hvis den øgede arbejdskraft-efterspørgsel skal kunne imødekommes med lokal arbejdskraft bosat på Bornholm, kræver det en langsigtet arbejdsmarkeds-og uddannelsesindsats, som understøtter, at flere gennemfører en erhvervsuddannelse.

- Vi skal have tallet op. Det er brandærgerligt, at de unge -og deres forældre -ikke er mere opmærksomme på alle de muligheder, man har som faglært, udtalte forhendværende formand for Dansk Industri på Bornholm i en pressemeddelelse i februar 2022, hvor han klart og tydeligt bakker anbefalingen op."
2023-01-14 00:00:00,Bornholm mangler varme tanker,Bornholms Tidende,"Vi kommer i fremtiden til at være øen, der flyder med billig energi.

Det er tragikomisk. Bornholm betaler i denne uge det dobbelte af Trekantsområdet for at få distribueret den strøm, der på det seneste igen er faldet i pris. Samtidig kigger vi ind i en fremtid, hvor varmeenergi sandsynligvis bliver et spildprodukt, der skal sætte vores innovationsevner på overarbejde.

Det er på ingen måde nogen hemmelighed, at mange har meget store forventninger til statens energiø. Den kommer til at skyde 3 GW-strøm ind på Sydbornholm, kræve landanlæg med monsterstore transformatorer, og de mange planlagte havmøller omkring os vil kræve service, der især kan sætte drømmene i gang i Nexø. Her er den gamle industrihavn som skabt til at holde forsynings-og serviceskibe flydende, mens de venter på den næste opgave på de mange parker, der er på vej op. I Baltic Energy Island på det gamle elværk estimerer de, at der kan blive op til 600 arbejdspladser med offshore til havmølleparkerne.

Det er dejligt og skaber vækst, selvom landanlæggets enorme højde ikke kommer til at pynte.

Men hvad der formentlig er endnu mere vildt og godt for Bornholm, er selskabet CIPs planer om at opføre yderligere to flydende havmølleparker med tilsammen 3 ekstra GW - altså dobbelt op. Så meget strøm kan ikke med de planlagte investeringer i de ekstremt dyre søkabler sendes videre fra Bornholm.

De nye 3 GW - svarende til tre millioner husstandes elforforbrug - skal derfor bruges på noget andet. Her er power to x igen og igen blev nævnt som det mest sandsynlige. Første trin i processen med at omdanne el-power til x eller brændstof er at lave elektrolyse og trække brint ud af vand. Den proces koster i øjeblikket 40 procent spild i form af spildvarme. 40 procent af 3 millioner husstandes elforbrug som spildvarme! Det er meget meget store mængder varme - langt større end øens fjernvarmenet eller et nyt badeland kan udnytte effektivt.

Derfor skal vi i gang med at tænke erhvervslivet som en energibranche, der skal skabe værdi ud af den formentlig ekstremt billige varme, der bliver til overs fra omdannelsen til brint. Hvad skal vi bruge den til for at tjene penge og skabe vækst? Man kan selvfølgelig altid bygge drivhuse og gro tomater og lignende. Landbruget kommer til at kigge i den retning. Men Bornholms store fremtidsmulig skal være mere end tomatavl.

Vi har brug for flere gode ideer til at udnytte overskudsvarmen visionært. Dem der formår at udnytte denne mulighed og de enorme mængder billig energi, vil være de fremtidige bornholmske helte.

Find de varme ideer frem."
2023-01-17 00:00:00,Trøst og følge på 25 henter grønne ideer i Skive,Bornholms Tidende,"For at hente flest mulige job og mest mulig vækst ud af den kommende energiø er borgmester Jacob Trøst, knapt halvdelen af kommunalbestyrelsen og dele af Bornholms erhvervsliv på udflugt til verdens første grønne erhvervspark.

Hvordan kan Bornholm få mest muligt ud af den kommende energiø? Det er en delegation på 26 personer fra Bornholm mandag taget til Skive for at blive klogere på.

Anført af borgmester Jacob Trøst (K) er ni andre medlemmer af kommunalbestyrelsen også med på turen. Det samme er kommunaldirektør Sine Sunesen og direktør Lillian Rasch Madsen samt to andre kommunale ledere.

De sidste 12 deltagere kommer fra eller har tråde ud i det bornholmske erhvervsliv.

Den bornholmske delegation besøger Greenlab Skive, der er en grøn erhvervspark og en såkaldt cirkulær industripark, hvor flere virksomheder i samspil med hinanden afprøver, hvordan man kan udnytte, lagre og genbruge miljøvenlige energiformer.

Greenlab Skive er den første erhvervspark af sin slags på verdensplan. Den giver mulighed for at teste og udvikle nye teknologier indenfor sol, vind, brint og gas.

"" Greenlab Skive er derfor ikke blot et udlæg af et areal, men en ramme for samarbejde, der muliggør investeringer og job. Målet med turen er derfor at indhente erfaringer og få en god dialog om, hvordan man som lokalsamfund kan gribe de muligheder, der opstår i forbindelse med den grønne omstilling"", hedder det i en pressemeddelelse fra regionskommunen.

- Bornholm står over for den største anlægsinvestering på land nogensinde, og vi skal gøre hvad vi kan for at gribe den chance for udvikling, arbejdspladser og uddannelser, der ligger lige foran os. Jeg glæder mig derfor til at høre, hvordan Skive Kommune sammen med virksomheder har arbejdet for at bane vejen for en grøn erhvervspark som Greenlab Skive, siger borgmester Jacob Trøst i pressemeddelelsen.

- Det har krævet innovative partnere, investeringsparathed og et godt og tillidsfuldt samarbejde partnere imellem. Det oplever jeg også, at der er på Bornholm, så jeg tror vi har gode forudsætninger for at skabe en succes, siger han.

- Greenlab Skive er måske det bedste danske eksempel på, hvordan man kan skabe grønne arbejdspladser ud af vedvarende energi. Skal vi lykkes med at bruge energiøen som løftestang for Bornholms grønne udvikling, skal vi lære af andre, som succesfuldt har gjort noget lignende før, siger Søren Møller Christensen, konstitueret direktør i Baltic Energy Island.

De af turens deltagere, der ikke kommer fra regionskommunen, repræsenterer Dansk Industri Bornholm, Beof, Danmarks Tekniske Universitet, Bornholms Landbrug & Fødevarer, Tekniq, SMV Bornholm, Offshore Center Bornholm, Business Center Bornholm, Baltic Energy Island, Center for Regional og Turismeforskning samt Rønne Havn.

Greenlab Skive er måske det bedste danske eksempel på, hvordan man kan skabe grønne arbejdspladser ud af vedvarende energi.

Søren Møller Christensen konstitueret direktør i."
2023-01-18 00:00:00,' Vi vil have Bornholm tilbage i Østersøen',Bornholms Tidende,"Mads Randbøll Wolffblev formand, da Baltisk Bro genopstod. Han vil arbejde for at genetablere forbindelse til Saaremaa og bringe Bornholm tilbage på Østersøens landkort.


Hvorfor er tiden moden til Baltisk Bro version 2?

- Det er der tre grunde til. Saaremaa Kulturfestival med 100 deltagere i september under kulturugen mindede os om de gode ting, der skete dengang, man havde et samarbejde.

De fortalte os også, at Estland og Saaremaa er på et helt andet niveau i dag. Vi er ligeværdige. Det andet er, at vi lever i en tid, hvor samtale mellem folk er vigtigere end nogensinde. Med krig og ufred så tæt på er vi nødt til at mødes med andre folk og holde fast i venskaber og relationer. Den tredje grund er, at det er på tide, at Bornholm kommer tilbage på Østersøens landkort. Det har været småt de seneste år, synes jeg. Bornholm er en del af Østersøen, og jeg tænker også, at det er en del af grunden til, at folk er interesseret i, at vi skal have en Baltisk Bro.

Vi vil have Bornholm tilbage i Østersøen.

Hvor stammer din egen interesse for det baltiske samarbejde fra? - Jeg blev student i 1990, og jeg gik i gymnasiet med mange af dem, som var med til at starte Baltisk Bro i sin tid. Jeg var ikke selv med, men jeg kan huske de år med murens fald og alle de ting, der skete. Der var en enorm nysgerrighed på, hvad det var for nogle mennesker. Selvom jeg ikke var med i Baltisk Bro dengang, betød det også meget for mig at se den verden åbne sig. Jeg boede i Estland, da jeg var studerende og var i praktik på den danske ambassade og har i det hele taget rejst rigtig meget og arbejdet i hele Østersøregionen, så det er noget, jeg har haft inde under huden i mere end 30 år efterhånden.


Hvordan ser du samarbejdet og Baltisk Bro udvikle sig i de kommende år?

- Det er det spændende spørgsmål: Hvad kan vi få opbakning til? Jeg tror, at noget af det første, vi skal gøre, er at få arrangeret et genbesøg til Saaremaa inden for en overskuelig fremtid, så vi får revitaliseret alle relationerne, får skabt nogle nye og får set på, hvad det er, vi kan og vil samarbejde om. Det gælder erhverv, kultur, uddannelse, fritid og i det hele taget bare at møde andre mennesker.

Det er en af de store ting. Så tror jeg også, vi vil bidrage til at skabe lidt mere debat på Bornholm om Bornholms rolle og Bornholm i Østersøen.

Skal der bygges bro til andre steder i Østersøen? - Det kan man svare på ud fra to perspektiver.

Det ene er, hvad foreningen Baltisk Bro skal. Den skal det, vi som medlemmer har energi til. Den anden ting er, hvad Bornholm bør gøre. Skal man se på B7-samarbejdet, de syv baltiske øers samarbejde? Det synes jeg personligt, men jeg er ikke sikker på, at det er en opgave for foreningen. Jeg har været på de fleste af de baltiske øer og har set, hvordan der er rigtig mange ligheder. Der er rigtig mange ting, man kan forholde sig til sammen. I nogle tilfælde er der større ligheder mellem øerne i Østersøen, end der er mellem det, der foregår på Bornholm og i Jylland, fordi der er nogle fælles vilkår, der gør sig gældende.

Hvorfor blev det lige dig, der blev formand? - Der var et ønske om, at der skulle nogle nye folk ind. Det var især den tidligere formand, der ønskede det. Han er stadig med i bestyrelsen og et stort aktiv for foreningen.

Så var jeg der. Jeg var ikke den eneste nye, men det var mig, de pegede på.

Det var ikke planen. Jeg tænkte, det kunne være interessant at være en del af bestyrelsen, men så spurgte de, om jeg også ville være formand.

Hvilke opgaver får du som formand? - Det er jeg ved at finde ud af, for jeg blev taget lidt på sengen. Jeg havde ikke forberedt mig på, hvordan jeg skal gribe det an. Det er jeg ved at finde ud af, hvad det betyder og medfører af opgaver. De to første ting, jeg gerne vil bruge tid på er at se på mulighederne for at lave et genbesøg til Saaremaa, så vi får en stor gruppe bornholmere til Saaremaa, dels nogle der har været med tidligere, men også nogle nye. Der er mulighed for at revitalisere og skabe nogle helt nye relationer.

Det andet er at finde ud af, hvordan vi kan bidrage til diskussionen om, hvordan vi får placeret Bornholm solidt i Østersøen igen. Det er de to ting, jeg har sagt til bestyrelsen, at jeg gerne vil kigge på.

Hvad laver du i dit arbejdsliv? - Jeg har en fortid som embedsmand i Fødevareministeriet og Nordisk Ministerråd, men jeg har de seneste år været selvstændig rådgiver. Jeg har et arbejde, der er lidt svært at forklare, for jeg har ikke et 8-16-arbejde, og jeg har ikke en funktion et sted. Kort fortalt arbejder jeg med at skabe sammenhæng mellem de globale udfordringer og de lokale løsning. Jeg bringer folk sammen og finder løsninger på de udfordringer, der er.


Og i din fritid?

- Jeg lever et arbejdsliv, der gør, at jeg ikke har faste rammer. Senest var jeg i Canada i 10 dage og i Egypten 14 dage på arbejdsopgaver, så det er svært at kunne arrangere noget og have hobbyer som sådan. Det er noget med at gå ture, læse en bog, være sammen med venner, og så laver jeg lidt frivilligt arbejde.

Jeg er blandt andet medlem af den danske Unesco-nationalkommission. Jeg var medlem af Rønne Roklub i mine unge dage, og en gang imellem drømmer jeg om at komme ud at ro igen, hvis der bare var ro til det.

Hvilken relation har du til Bornholm i dag? - Mine forældre er døde, men jeg kommer fortsat jævnligt på Bornholm. Jeg har lige været derovre og skal derover igen om få uger. Jeg er kommet rigtig meget på Bornholm, især som selvstændig hvor jeg har kunnet arbejde fra Bornholm, når jeg har lyst til det. Min relation er begyndt at blive mere engagerende. Jeg er ikke bare gæst, men vil også være en del af det, der sker på Bornholm og være med til at præge det. Jeg elsker at komme på Bornholm og synes, det er skønt med den energi, Folkemødet har ført med sig og nu Energiø Bornholm, Der sker rigtig mange gode ting, og det vil jeg gerne være en større del af."
2023-01-20 00:00:00,Venstre stærkt skeptisk over for at bygge energiøen ud,Bornholms Tidende,"Søren Schow deler ikke optimismen om den kommende energiø som grundlag for et kæmpe opsving på Bornholm og en status som centrum for grøn energi i det østlige Danmark. Derfor hælder Venstre netop nu mod at stemme nej til at planlægge for både power-to-x og andre store anlæg, der knytter sig til energiøen.

I to omgange er medlemmer af kommunalbestyrelsen på det seneste kommet begejstrede hjem fra et besøg i Skive.

Her har de besøgt den grønne erhvervspark Green Lab Skive, hvor virksomheder indenfor grøn omstilling ligger side om side, skaber energi på egne energikilder, lagrer og deler energi - og udnytter hinandens overskudsprodukter til ny produktion. Senest besøgte borgmester Jacob Trøst (K), ni andre fra kommunalbestyrelsen og yderligere 16 fra Bornholm den grønne erhvervspark i mandags.

Også gruppeformand Søren Schow (V) skulle have deltaget. Han måtte dog melde afbud, fordi han blev kaldt ind for at sejle Povl Anker. Desuden havde han hele tiden tænkt, om det ikke var spild af penge at sende bornholmske politikere til at besøge det samme sted to gange.

I baghovedet havde Søren Schow hele tiden, at han langt fra føler sig spor sikker på, at den kommende energiø bliver nogen god forretning for Bornholm. Og at han hælder til at tro, at det er en dårlig idé at gøre energiøens landfaste del endnu større med et power-to-x-anlæg og en grøn erhvervspark som i Skive.

- Det er sådan set fornuftigt nok med sådan en erhvervspark, men hvis vi knapt nok har tid til at lave de planarbejde, der knytter sig til det almindelige erhvervsliv, kan jeg ikke se, hvordan det hænger sammen med planarbejde for en energiø, som vi ikke veds hvad bliver til, siger Søren Schow.

- Jeg må sige, at jeg er kritisk over for det.

Transformatorstationen alene kommer til at fylde omkring 40 hektar. Den bliver kæmpestor.

Så hvis man siger, at nu skal vi gøre det endnu større med power-to-x og en erhvervspark, vil jeg bare gerne vide, hvad vi får ud af det, siger han.

Kommunalbestyrelsens rolle består i at sige ja eller nej til at lokal-og kommuneplanlægge for et power-to-x-anlæg, en grøn erhvervspark og hvad der ellers kan støde til.

De anlæg kan kun komme, hvis kommunalbestyrelsen vil sætte planprocesserne for dem i gang.

V: GEVINSTERNE ER UKLARE De bornholmske delegationer er rejst hjem fra både Skive og (i forrige uge) Esbjerg efter at have set, at grøn omstilling avler mere grøn omstilling: Virksomheder søger til de steder, hvor der er megen grøn energi. Når de virksomheder kommer, følger flere hurtigt med. Og hele tiden bliver der skabt job i en helt ny sektor for grøn energi, der bare vokser og vokser.

Men Søren Schow tror ikke, at det varer ved. Derfor sætter han til debat, om Bornholm skal sætte store arealer af til et Powerto-x-anlæg, en grøn erhvervspark og hvad den grønne omstilling ellers kunne bringe.

- Vi må først se, hvad et power-to-x-anlæg vil fylde rent fysisk. Og hvem der skal lave det, og hvad det skal bruges til. Jeg er også nervøs for, at Bornholm og særligt Beof siger, at de skal involveres i et power-to-x-anlæg.

Det skal vi lade private om, siger han.

- Hvis det er en god forretning for Bornholm, så ja. Men hvordan kommer det Bornholm til gode, hvis der bliver etableret et power-to-x-anlæg på Bornholm? Hvis det er så god en idé, som nogle mener, må man også kunne sige, hvorfor det er en god idé, og hvad der mere præcist er i det.

For eksempel Dansk Folkeparti ser sådan på det, at et power-to-x-anlæg er en meget vigtig forudsætning for, at der også kommer virksomheder og job og forskning og uddannelse til Bornholm med energiøen. Deler du det syn på tingene? - Nej, det gør jeg ikke rigtig. Der er en positiv fortælling om alt det gode, der vil følge med. Men går man længere ind i det, er det svært at få at vide, hvori gevinsten ligger i det for Bornholm, siger Søren Schow.

FRYGT FOR NATUREN Samtidig frygter Søren Schow, hvad store industrianlæg vil gøre ved Bornholms natur og Bornholms muligheder som turistmål.

- Jeg ved godt, hvor stort det hele er i Esbjerg.

Det tager en halv time at køre forbi alle de anlæg, der er kommet, og det er ikke kønt.

Modsat har vi Bornholm som turist-ø, og vi har en meget attraktiv natur, siger han.

- Der er Balka og Dueodde og Snogebæk, som mange turister tager til. Men hvis folk nu skal køre igennem en 40 til 80 hektar stor erhvervspark for at komme dertil, er jeg ikke sikker på, at det vil give det bedste billede af Bornholm.

Har I lagt jer fast på jeres holdning i Venstre, eller kan I flyttes? - Det kan vi sagtens, men det kommer an på indholdet. Jeg vil bare gerne have lov at stille nogle kritiske spørgsmål, og det synes jeg, at vi mangler i øjeblikket, siger Søren Schow.

FISKERIET OM IGEN? I 1980' erne så Søren Schow som ung mand i Nexø, hvordan byens havn blev udvidet. Også dengang på drømmen om erhvervseventyr.

Men det gik galt, og nu ser han ligheder, når folk taler om energiøen som det nye eventyr på Bornholm.

- Man byggede havnene i Nexø og Hasle om til stort torskefiskeri, og hvad skete der så? Så døde fiskeriet, og man stod med nogle meget store havne, der knapt nok nåede at blive brugt til det formål, som de var tænkt til, siger Søren Schow.

- Jeg kan godt se visse ligheder mellem fiskeriet og energiøen. For det er ikke sikkert, at en stor transformatorstation og et powerto-x-anlæg og en erhvervspark nogensinde bliver en god forretning.

- Det er ikke sikkert, at boomet i vindkraft bliver permanent. For der kommer andre energikilder, der er endnu mere miljørigtige end havvind.

Hvad kunne det være? - Jeg tror, at man vil gå mere og mere over til atomkraft, for det kan man styre, men man kan ikke styre hvor meget det blæser.

Og restproduktet fra atomkraft bliver man bedre og bedre til at rense op, siger Søren Schow.

- Derfor tror jeg, at vindenergi er ved at synge på sidste vers. Så hvorfor er vi i Danmark så forhippede på vind? Det er vel fordi vi er førende på verdensplan, så det er vel for at presse citronen til det yderste, siger han.

- Derfor ønsker jeg ikke, at man fra Bornholms side skal pumpe så mange penge ind i det her. For jeg er ikke sikker på, at det holder Så hvad nu? Energiøen kommer, det har staten besluttet. Men hvor meget ekstra skal Bornholm forsøge at få ud af de kommende havvindmøller? - Jeg synes, at borgmesteren skal bruge sine kræfter på at sikre, at vi får den energi, der kommer ind, til en speciel pris, siger Søren Schow.

- Jeg synes, at vi skal sige, at det er okay med en energiø, men at vi også vil tilgodeses for at lægge land til. Det kunne for eksempel være, at Bornholm får gratis strøm."
2023-01-20 00:00:00,"Jeg tror ikke, at vi er klar til at klippe et stykke af landkortet'",Bornholms Tidende,"Hvordan kan Bornholm få mest muligt ud af energiøen uden at ofre for meget af naturen og uden at bygge for stort ud til noget, der måske ender med at blive mindre, spørger viceborgmester Morten Riis (EL). Han ønsker et samlet overblik over, hvad Bornholm kan forvente, og hvad konsekvenserne vil blive.

Hvor meget skal Bornholm satse på den kommende energiø? Hvor meget plads skal Bornholm være parat til at afgive til industrianlæg og nye virksomheder? Og hvor meget skal kommunen investere i for eksempel skoler og daginstitutioner til tilflytterbørn, der måske slet ikke kommer i det antal, som nogle regner med, at energiøen vil bringe? Enhedslisten kan kaste syv mandater ud af kommunalbestyrelsens i alt 23 i enten at sige ja eller nej til at lokalplanlægge for de ekstra muligheder, som energiøen kan bringe med sig. Men kommunalbestyrelserns største parti mangler både at se konkrete projekter og en samlet plan for, hvad Bornholm kan vente sig af energiøen, siger gruppeformand og viceborgmester Morten Riis (EL).

- Vores tilgang er, at vi må tage det skridt for skridt. Jeg tror ikke, at vi er klar til at klippe et stykke af landkortet og sige, at nu kan I bare boltre jer. Selvom man skal være lyttende og beredvillig, kan man godt gøre det på en måde, der efterlader øen i en ordentlig forfatning, siger han.

- Der skal foreligge et konkret projekt, før vi kan lokalplanlægge for det, og det er jo ikke os 23 i kommunalbestyrelsen, der bliver kontaktet af dem, der gerne vil bygge. Det foregår nærmere på borgmesterniveau, siger Morten Riis.

Lige nu savner Enhedslisten et overblik at kunne tage stilling ud fra.

- Jeg håber, at der fra kommunens side bliver lavet en plan for, hvad vi kan forvente, og hvad konsekvenserne vil blive. Hvad har de her muligheder af konsekvenser for for eksempel bosætning og vejtryk og skoler og daginstitutioner? Hvad er det realistiske aftryk? siger Morten Riis.

- Vi er nødt til at være realistiske, for vi har jo heller ikke råd til at bygge daginstitutioner og udlægge arealer til boliger, hvis følgeeffekterne af energiøen alligevel ikke bliver så store, siger han."
2023-01-21 00:00:00,Sidestil elnettet med motorvejsnettet,Bornholms Tidende,"Det er totalt grotesk og voldsomt provokerende, at man her i landet på den ene side skryder over, at ' vi er ledende i verden med hensyn til grøn omstilling' samtidig med, at man er håbløst gammeldags tænkende og knægter ethvert bidragede initiativ til denne omstilling fra borgerne.

De seneste dages uhyrligheder med hensyn til bureaukratisk bøvl, når den ene eller anden enhed i samfundet vil opsætte solceller, er kun det sidste af utallige absurde situationer, der opstår af en simpel grund: At nogen skal betale for at transportere el, og vi skal vide, hvem det er, fordi der er nogen, der skal lave profit på det - læs f. eks. Trefor. Men denne model er en stor misforståelse.

Hvad nu hvis transporten ligestillet med motorvejsnettet i princippet ville være gratis? Vel er det ikke i virkeligheden gratis at anvende motorvejene, al den stund at vi alle betaler til det gennem skatten, men vi kan anvende det efter behov, efter den solidariske model, hvor man ikke skal gøre rede for, hvor ofte man anvender det, og hvor mange kilometer man kører. Motorvejsnettet er der og bliver vedligeholdt efter behov, via arbejdskontrakter fra det offentlige til det private erhverv. Og den eneste bureaukratiske side, der er af det, er den teknisk fokuserede, der har til opgave at sørge for, at det virker.

Den nyudklækkede klima-, energi-og forsyningsminister Lars Aagård med fortid i Energinet, hvor han heller ikke har bidraget synderligt til fornyet tænkning, synes på dr.dk i dag stadig ikke at være i stand til at tænke ud af boksen. Og det er uklædeligt, at hans konklusion er, at kommunerne bare vil være fri for at betale afgift. Det siger måske allermest om hr. Aagårds måde at tænke på Det helt store problem, som de fleste efterhånden kan se - selvom man gør sit yderste fra officielt hold for at give så komplicerede og tågede forklaringer, at ingen kan følge dem, er, at vi arbejder med en forretningsmodel, som er blevet overhalet af udviklingen.

Man kan kun tænke i de vanlige cirkler, hvor borgernes initiativer i princippet straffes, og lysten til at være konstruktiv stækkes totalt, mens man i vores nabolande ikke har noget problem med både borgerinvolvering og overskudsdeling (Holland: Borgerne er medejere af lokale vindmøller og overskud går tilbage til lokalsamfundet til forbedring af f. eks. lokale institutioner og faciliteter), eller lokale producenter med store solcelleflader kan sælge til naboerne (Tyskland og Østrig).

Det er totalt grotesk og voldsomt provokerende, at man her i landet på den ene side skryder over, at ' vi er ledende i verden med hensyn til grøn omstilling' samtidig med, at man er håbløst gammeldags tænkende og knægter ethvert bidragede initiativ til denne omstilling fra borgerne.

Hvis man endelig tillader noget, skal man nok sørge for at tage så meget af det økonomiske incitament ud af det, at den enkelte simpelthen ikke orker dette endeløse danske velfærdsbureaukrati og afgiftshelvede.

Og endelig i forhold til Trefors selvretfærdiggørelse af voldsomme tarifstigninger: Hvor logisk er det fra nu af helt at adskille den nye energiø fra det eksisterende el-net? Måske nogen kan forklare det, og ligeledes hvorfor Trefor ikke overhovedet nævner det aspekt på noget sted..

Danskerne er pragmatiske - måske mere pragmatiske end de fleste - men pragmatismen dræbes på det offentlige plan af kassetænkning i skatteprovenuets og afgifternes hellige navn - altid.

Hvis man træffer den fantastiske beslutning at gøre elnettet til en del af statens infrastruktur, har man for alvor frisat den grønne omstilling og åbnet for den brede kreativitet og fornyelsestrang, der eksisterer i markedet. Så vil markedet for alvor komme til sin ret, og det prisværdige i at investere privat i 100.000-200.000 kroner i solceller på taget ville igen blive meningsfuldt."
2023-01-21 00:00:00,Bornholm bliver kun bygget af aktive politikere,Bornholms Tidende,"Det fungerer ikke, at Venstre og Enhedslisten læner sig tilbage og forlanger tilbud på et fad, hvis Bornholm skal skumme fløden af havmølleparkerne.

R om blev ikke bygget på en dag, og det bliver det økonomisk selvbærende Bornholm heller ikke. Det tager tid, kræver visioner og handling. Statens energiø og Copenhagen Infrastructure Partners (CIP) havmølleparker er investeringer og muligheder, som vi ikke i den vildeste fantasi selv kunne drømme om. Men nu er de annonceret og på vej.

Hvis ikke energiteknologien i atomkraft tager et kvantspring indenfor kort tid, så bliver Østersøen pakket ind i havmøller, og en meget stor del af dem sender strøm ind på Bornholm.

Det giver muligheder for vækst. Vindmølleservice, grønne virksomheder, produktion af grønt brændstof og ubegribelige mængder af overskudsvarme til gavn for nye erhverv ligger foran os. Men det kræver, at vi som indbyggere, erhvervsledere, vælgere og i særdeleshed politikere tager situationen alvorligt og byder ind med muligheder og gode vækstbetingelser.

I denne uge har både viceborgmester Morten Riis (EL) og partiformand Søren Schow (V) givet udtryk for, at de ikke vil byde sig til og stemme for planlægning af områder til grønt erhverv.

De ønsker i stedet mulighederne serveret på et sølvfad med prislister og garanterede indtægter for Bornholm klistret på.

Selvfølgelig skal vi være skeptiske og tænke: Hvad er der i det her for Bornholm? Men at læne sig tilbage og kræve løsningerne og indtægterne serveret er at gamble med noget, vi ikke har råd til at tabe.

Bornholm har mulighederne, og vi skal gribe dem og dyrke dem. Læner vi os tilbage og venter på at få det hele serveret, så ryger Bornholms største økonomiske mulighed nogensinde.

Derfor ligger der en kæmpe opgave foran os som vælgere i at huske vores politikere på, at de skal trække i arbejdstøjet og ikke afvente virksomheder og kommunal administrations serveringer.

Det har vi simpelthen ikke råd til."
2023-01-23 00:00:00,Beof: Vi er nysgerrige på mulighederne ved power-to-x - men ikke som investorer,Bornholms Tidende,"Bornholms Energi og Forsyning kommer ikke til at investere i elektrolyseanlæg, fastslår kommunikationschef Klaus Vesløv. Men skulle der blive etableret power-to-x på Bornholm, kan det få stor betydning for fremtidens fjernvarmesystem og håndtering af spildevand.

Skal der på Bornholm laves brint, ammoniak, metanol eller andre brændstoffer ved hjælp af fremtidens overflod af elektricitet fra havvindmøller, bliver det uden Bornholms Energi og Forsynings (Beof) deltagelse.

- Jeg vil godt afkræfte, at Beof har nogen planer om at investere i et power-to-x-anlæg, siger kommunikationschef Klaus Vesløv.

Anledningen til at slå Beofs strategi fast er en udtalelse fra Venstres gruppeformand i kommunalbestyrelsen, Søren Schow. I fredagens udgave af Tidende luftede han sin skepsis over for power-to-x på bornholmsk jord.

- Vi må først se, hvad et power-to-x-anlæg vil fylde rent fysisk. Og hvem der skal lave det, og hvad det skal bruges til. Jeg er også nervøs for, at Bornholm og særligt Beof siger, at de skal involveres i et power-to-x-anlæg.

Det skal vi lade private om, sagde Søren Schow.

Adspurgt af Tidende om Beofs power-toxplaner forklarer Klaus Vesløv, at den kommunalt ejede energi-og forsyningskoncern ikke råder over power-to-x-kompetencer, og at det blandt andet er derfor, at andre virksomheder må tage initiativet.

- Det vil være nogle helt andre aktører, som skal investere. Men hvis der kommer power-to-x, skal vi være nysgerrige på, hvad vi som forsyningsselskab kan få ud af det.

Hvis store mængder overskudsvarme kan medvirke til, at bornholmerne i fremtiden kan få meget billig grøn varme, så synes vi, at vi er forpligtede til at undersøge de muligheder, siger Klaus Vesløv.

VARME I OVERSKUD Der er et stort varmespild ved de energiintensive processer, hvor vandmolekyler (H2O) spaltes til ilt og brint, og denne varme vil Beof gerne overtage og udnytte til fjernvarme.

Både Rønne Vand og Varme og Beof har i forvejen et ønske om at modtage overskudsvarme fra den store transformerstation til Energiø Bornholm. Mængden af varme, der kan høstes fra Energinets kæmpeanlæg på Sydbornholm, tegner dog ikke til at blive stor nok til at forsyne størstedelen af Bornholm med fjernvarme, oplyser Klaus Vesløv.

Men med power-to-x-produktion som en del af energisystemet kan virkeligheden blive en anden.

Copenhagen Infrastructure Partners og Ørsted pønser på at bruge energien fra deres foreslåede havvindmølleparker øst for Bornholm til brintproduktion. Skulle de to energimastodonter beslutte at etablere et elektrolyseanlæg på land - og får selskaberne de nødvendige tilladelser fra alle myndigheder - kan det også påvirke Beof på et andet forsyningsområde. Der skal nemlig bruges store mængder rent og renset ferskvand til power-to-x, og en oplagt mulighed er at bruge spildevand, da grundvand er en knap ressource.

- Det kan betyde, at spildevandet skal renses 100 procent. Vi behandler fem-seks millioner kubikmeter om året. Det ville være fremragende, hvis det kunne blive en ressource for Bornholm, fortæller Klaus Vesløv.

Skal spildevandet bruges til elektrolyse, vil det kræve en grundigere rensning, end tilfældet er i dag, hvor der stadig er små mængder i fosfor i vandet, der udledes i havet.

Udviklingen inden for power-to-x kan altså præge Beofs langsigtede planlægning.

Mængden af spildvarme til rådighed vil eksempelvis få betydning for, i hvilken grad de adskilte fjernvarmeområder på Bornholm kan bindes sammen. Desuden vil mere spildvarme medføre, at biomassen i form af halm og træflis, der i dag bruges på varmeværkerne, hurtigere kan udfases. Mange har kritiseret Danmark for den store brug af biomasse på kraftværkerne. Flis, træpiller og halm har status som CO2-neutrale brændsler, selvom der udledes CO2, når biomassen brændes af. I realiteten er træ kun CO2-neutralt, hvis der plantes lige så meget ny skov, som der fældes, og det er ikke altid tilfældet.

- Hvis der kommer nogle muligheder som overskudsvarme synes vi selvfølgelig, det er helt oplagt at udnytte det som en del af fremtidens varmesystem, siger Klaus Vesløv.

- Det kan betyde, at spildevandet skal renses 100 procent.

Vi behandler fem-seks millioner kubikmeter om året. Det ville være fremragende, hvis det kunne blive en ressource for Bornholm.

Klaus Vesløv kommunikationschef Bornholms Energi og Forsyning."
2023-01-23 00:00:00,Find en fælles retning for Bornholms skyld,Bornholms Tidende,"Bornholm kan også være med helt fremme, hvis vi tør formulere en stærk, fælles vision og er tydelige med, hvad vi vil opnå med Energiø Bornholm.

Kære kommunalbestyrelse - det er tid til, at I finder fælles retning for Bornholms skyld.

Tak til Bornholms Regionskommune for invitationen til at deltage i studietur til Green Lab Skive sammen med politikere og embedsfolk.

Her fik vi indblik i Skives udvikling af en grøn erhvervspark med fokus på synergier og symbioser mellem virksomheder omkring anvendelse af energi og andre ressourcer. Det er imponerende og meget inspirerende, hvad de har opnået i Skive på relativt kort tid. En vigtig faktor er, at man med rette timing har haft en stærk vision, startet i og af Skive kommune, hvor et samlet byråd bakker op om visionen. En vision med fokus på innovativt samarbejde. For os var denne tur et wakeup call.

Bornholm kan også være med helt fremme, hvis vi tør formulere en stærk, fælles vision og er tydelige med, hvad vi vil opnå med Energiø Bornholm og de dertil kommende erhvervsmuligheder og ikke mindst, hvis vi sammen - kommune, erhvervsliv og arbejdstagere - arbejder vedholdende med mulighederne. Der skal ikke være meget slinger i valsen, førend chancen er forpasset.

Bornholm får en energiø, det er fakta og ikke til diskussion. Udover energiøen er der store planer for udbygning af havvind i Østersøen, og her ligger Bornholm rigtig godt i centrum for mange aktiviteter.

Perspektiverne er derfor enorme, og med så store perspektiver er der både potentialer og trusler, som skal håndteres. Afkastet på vores lokalsamfund i form af arbejdspladser, flere indbyggere, grøn omstilling og skatteindtægter som følge af Energiø Bornholm afhænger helt af, hvordan vi griber det an. Man kan overordnet vælge to tilgange til disse perspektiver. Man kan se det an, og lade udviklingen gå sin gang uden aktivt at tage stilling eller drive processen. Det er nok den tilgang, vi som erhvervsliv frygter mest.

Vi skylder os selv - det bornholmske samfund - at tage stilling og have en holdning til, hvordan vi skal tage imod de store forandringer, som vi står overfor. Hvordan får vi mest ud af mulighederne, og hvilke trusler skal vi værne os imod? Hvilke krav og ønsker kan vi som ø stille til de store spillere, som alle kigger nysgerrigt og interesseret mod Bornholm? For selvfølgelig skal der stilles krav om at bidrage til Bornholm, når man som eksempelvis Energinet, Ørsted eller anden stor aktør ønsker at anvende Bornholm til at løse globale klima-og forsyningsproblemstillinger.

Disse krav og ønsker skal formuleres.

Vi skal også sikre, at de eksisterende virksomheder på Bornholm bliver en del af fremtiden samt, at vi får mest mulig grøn omstilling til Bornholm, og så skal vi gøre det attraktivt for nye virksomheder at etablere sig på Bornholm.

Der er gang i et spændende arbejde, og vi oplever, at mange dygtige mennesker involverer sig. Men vi har også brug for, at vores politikere sætter turbo på deres del af arbejdet.

Der skal udarbejdes en vision for Bornholm, og vi skal være tydelige omkring, hvad vi som ø ønsker at få ud af energiøen og udbygningen af havvind i Østersøen. Det er et stort ansvar vores politikere står med, det kræver fremsynethed, mod og fremfor alt én fælles retning, som en samlet kommunalbestyrelse vedholdende kan bakke op om.

Det er ikke tid til at pleje særinteresser eller lave politiske benspænd, som har kendetegnet det politiske landskab siden sidste valg.

Det er sagen alt for vigtig til.

Vores opfordring til kommunalbestyrelsen er derfor: "" Tag ansvaret på jer"". Til gengæld vil vi, erhvervet, meget gerne bidrage og samarbejde om en fælles retning. Er vi mange, der trækker samme vej, så står vi stærkere!."
2023-01-23 00:00:00,"EnergiØ, politikere og arbejdstøj",Bornholms Tidende,"Vi arbejder for, at man trykker på fra Bornholms side for at sikre, at Energinet husker, at vi vil "" belønnes"" for at afgive land til projektet. EnergiØ og andre vindmølleprojekter er en gigantisk mulighed men også en ressourcemæssigt krævende opgave, mener Heidi Burgedahl.

At stille krav til Staten til gengæld for at de ønsker at bruge Bornholm som EnergiØ, skulle ifølge lederen i Tidende i weekendudgaven være ensbetydende med, at vi i Venstre læner os tilbage og forlanger alt på et sølvfad, og at vi ikke tager situationen omkring EnergiØ alvorligt. Det kan vi på det kraftigste tilbagevise, og mon ikke der findes en middelvej mellem dem, der jubler højt over Energiøens muligheder, og dem der ønsker at sikre, at vi får noget brugbart til gengæld fra dem, der vil bruge Bornholm til energieventyr.

Fakta er, at vi gentagne gange har opfordret til, at man forhandler med Staten om at tildele Bornholm ressourcer til udviklingsarbejdet omkring EnergiØ, samt at man forhandler om gratis overskudsvarme, som kan komme os til gode i fjernvarmenettet og billigere strøm, hvilket Energinets repræsentant satte os i udsigt på et Temamøde i sidste halvår 2022, men det har de desværre sidenhen trukket tilbage. Vi arbejder for, at man trykker på fra Bornholms side for at sikre, at Energinet husker, at vi vil "" belønnes"" for at afgive land til projektet.

EnergiØ og andre vindmølleprojekter er en gigantisk mulighed men også en ressourcemæssigt krævende opgave.

Vi kan ikke få tilkendegivelser på, om man i Bornholms øverste ledelse vil kræve hjælp til gengæld for den kæmpe fordel det er for Staten at placere en EnergiØ her. Men vi opgiver ikke tanken om kompensation til Bornholm.

Under studiebesøg i Greenlab, Skives grønne erhvervspark, undersøger Venstre naturligvis også Greenlabs regnskaber og kan se, at der er et stort millionunderskud, der bliver større over årene.

Vi ser, at deres erhvervseventyr er en spændende men også sårbar konstruktion, der har givet underskud i flere år, har krævet mange millioner i finansiering fra Skive Kommune samt optager et stort areal, der er trist og ligner et goldt industriområde. Vi møder en direktør for Greenlab, der gør grin med, at Skive Kommune kræver, at Greenlab laver biodiversitet på 30 procent af arealet.

Nogle mener, vi skal kopiere Skives erhvervspark.

Vi ønsker med en knap så jublende tilgang at sikre, at Bornholm ikke bliver løbet over ende af Energinet, CIP og andre, der måtte få øje på Bornholm som oplagt lokation for deres landanlæg og erhverv i forbindelse med vindmølleparker i Østersøen. Og nu, hvor vi ikke længere taler om 3 gigawatt, men 3 + 3 gigawatt samt måske et power-to-x-anlæg og nu også "" en erhvervspark"", bliver vores tilgang til forhandlinger og kontrakter endnu vigtigere. Vi ønsker et samarbejde, men vi vil gerne sikre, at Bornholm opnår rimelige fordele ved at afstå arealer til dette energieventyr.

"" Lykkeland"" var ordet, vi hørte fra nogle af de mest begejstrede. I Venstre er vi også begejstrede, men vi vil gerne have sund fornuft med i overvejelserne til de forestående projekter. Vi ved, at Bornholms Regionskommune har vanskeligt ved at løfte de opgaver, der netop nu ligger lige til højrebenet. For eksempel har man meddelt, at planlægningen for den store Box butik Biltema bliver lagt i syltekrukken, da man ikke kan finde ressourcer til at realisere lokalplaner, så Biltema kan komme i gang med deres byggeri. Dette er ikke fugle på taget, men en virksomhed der står med et reelt byggeprojekt, der her og nu vil skabe arbejdspladser på Bornholm, og vi mener, der mangler fokus på det, der kan blive en realitet her og nu.

Så skulle vi ikke holde os for gode, Kristoffer Gravgaard, til at diskutere, hvis arbejdstøj der er mest brugt og i stedet lægge et fælles pres på for at få forhandlet kompensation fra Staten i form af gratis overskudsvarme og billigere strøm for at fremme den videre udvikling af Bornholm."
2023-01-24 00:00:00,"Socialdemokrat: Ærgerligt, at man ikke forstår, hvad der foregår",Bornholms Tidende,"Mandag holdt Socialdemokratiets partiforening på Nordbornholm generalforsamling på Pension Lindesdal i Sandvig. Jacob Lund har været formand for afdelingen siden 2010, og det var derfor egentlig hans opgave at aflægge beretning på foreningens generalforsamling. Mandag aften blev den korte formandsberetning imidlertid læst højt af Kasper Flygare, da Jacob Lund var forhindret på grund af sygdom.

10 personer var mødt op til flæskesteg og en opdatering på livets gang på Christiansborg og i kommunalbestyrelsen. Det første sørgede Lea Wermelin for, mens Anne Jensen tog sig af det lokale i Jonna Nielsens fravær.

Lea Wermelin er nu klima-, energi-og forsyningsordfører i den nye SVM-regering.

- Vi skal samarbejde, og det har vi fået opbakning til, både lokalt og på landsplan, sagde Wermelin, der først og fremmest ser det som en afgørende opgave at fremtidssikre det danske velfærdssamfund.

Lokalt ser den tidligere miljøminister et stort potentiale i den kommende energiø.

Her er Lea Wermelin optaget af at styrke samarbejdet mellem de øvrige østersølande, Bornholms Regionskommune og Christiansborg.

Udover en kort kommentar gik Jacob Lund ikke nærmere ind i den aktuelle situation i kommunalbestyrelsen. Her har Jonna Nielsen, en af Socialdemokratiets mest trofaste medlemmer i mange år, netop forladt sin post som gruppeformand og er blevet løsgænger.

- Hvad der er for en fremtid, hun ikke kan leve med, ved jeg oprigtigt ikke. Jeg kan spekulere og fantasere om det, men jeg kender ikke baggrunden, lød det fra Jacob Lund.

Anne Jensen gav en kort status af samarbejdet i kommunalbestyrelsen, og her efterlyste flere en forklaring på Jonna Nielsens uventede beslutning om at træde ud af den socialdemokratiske gruppe og blive løsgænger.

- Man forstår ikke rigtigt, hvad det er, der foregår, og det er ærgerligt, for I har ellers gjort det rigtig godt det seneste år, sagde Finn Pedersen fra 3F Bornholm.

Sagen forblev imidlertid ubelyst.

- Jeg synes, det er Jonna Nielsen selv, der skal stå frem og fortælle, hvad baggrunden er for hendes beslutning, sagde Anne Jensen, der til gengæld var åben omkring socialdemokraternes rolle i den nye kommunalbestyrelse, hvor samtlige socialdemokrater er nyvalgte.

- Vi er så mange nye, og ingen har vist os hvordan. Så det har været learning by doing og lidt op ad bakke. Men vi gør alt, hvad vi kan, for at gøre vores indflydelse gældende, lovede Anne Jensen.

En del af snakken cirklede om det kommende formandsvalg. Anette Stæhr har netop meddelt, at hun ville trække sig, og Socialdemokatiet skal derfor vælge en ny formand. Det sker på Socialdemokratiets generalforsamling, som er den 28. marts i Aakirkebyhallerne - Jeg vil personligt takke Anette for et mangeårigt godt samarbejde, lød fra Jacob Lund, der afslørede, at afdelingen på Nordbornholm har nedsat et lille udvalg bestående at Kasper Flygare, Christian Faurholdt Jeppesen og Lea Wermelin, der kigger på mulige emner, som vil kunne løfte Anette Stæhrs opgaver.

- Herefter er det en demokratisk proces, hvor alle har mulighed for at ytre sig, og flertallet så beslutter, fastslog formanden og lagde dermed låg på eventuelle spekulationer om, hvem der skal være ny formand for Socialdemokratiet Bornholm. Kasper Flygare, der var vært for aftenens generalforsamling, er næstformand i kredsen og står dermed først i rækken. Men han har allerede meldt ud, at han ikke er interesseret i at overtage Anette Stæhrs plads.

- Det har jeg ikke nogen ambitioner om.

Jeg er ikke den administrative haj, der skal til for at kunne bestride den post. Så jeg synes, vi skulle prøve at se, om der er en, som er bedre til det end mig, sagde Kasper Flygare søndag til TV2 Bornholm.

Lars Goldschmidt var dirigent på aftenens generalforsamling."
2023-01-24 00:00:00,Beboere på Sydbornholm retter fokus mod power-to-x: ' Byg anlægget et andet sted',Bornholms Tidende,"Borgmesteren og det lokale erhvervsliv drømmer om at skabe et væksteventyr omkring energiøen, og et besøg i energiparken Green Lab i Skive i sidste uge gav stof til eftertanke. Hos naboer til den kommende transformerstation skaber det imidlertid stor bekymring, hvis megaprojektet skal udvides med brintproduktion og en grøn erhvervspark. Netop dette scenarie advarer de om i den seneste høring.

I sidste uge var en bornholmsk delegation i Skive for at besøge erhvervsparken Green-Lab, der huser en klynge af virksomheder, som arbejder med udvikling af bæredygtig energi. Et lignende erhvervs-og udviklingscenter kunne man forestille sig omkring energiøen og fremtidens havvindmølleparker på Bornholm, og inspirationen fra Skive har vakt forhåbninger om, at det kan lade sig gøre at tiltrække virksomheder til en grøn energipark på Bornholm.

- Vi vil få en masse grøn strøm ind i kraft af energiøen. Kan vi omsætte det til arbejdspladser, vil det være godt for Bornholm, sagde Jacob Trøst efter besøget.

Et oplagt bud på en placering for sådan en erhvervspark er markerne omkring transformerstationen, der efter alt at dømme skal opføres i Sose nord for Sdr. Landevej. Her mener naboerne imidlertid, at transformerstationen med et indhegnet areal på cirka 52 hektar og 25 meter høje bygninger allerede er mere end rigeligt.

I høringssvarene til Miljøstyrelsen, som Tidende har fået aktindsigt i, advarer medlemmer af borgerforeningen imod, at der tillades byggeri af power-to-x-anlæg, datacentre eller andre energitunge virksomheder ved siden af transformerstationen.

"" Vi er glade for, der gøres noget for at lave et pænt transformatoranlæg, og derfor vil det være helt forkert at bygge et PTX-anlæg ved siden af med en masse rør og tanke samt rygende skorstene,"" skriver Torben Westh Jensen.

Borgerforeningen Energiø Bornholm, der blev stiftet af beboere i området sidste forår, giver i et høringssvar udtryk for frustrationer over udviklingen og manglende gennemsigtighed i beslutningsprocessen.

"" Vi ønsker at få oplyst, af hvem og hvordan varetages Bornholms befolkning og de lokale borgernes interesser i denne sag, hvor staten overtager så stort et samlet område på en ø, som i al fremtid bliver radikalt forandret? Bornholm vil gå fra at være en ø, der traditionelt bygger på landbrug, fiskeri, turisme, fødevareproduktion og let industri til også at være centrum for produktion af vindenergi og grønt brændstof for Danmark og det europæiske kontinent"".

Borgerforeningen kræver at få indsigt i, hvilke argumenter og beslutninger der har ført til, at netop området sydvest for Aakirkeby blev udvalgt af Energinet.

- Vi mener ikke, at vi har fået en ordentlig forklaring på, hvorfor man er gået den her vej, siger Fridrik Adamsson.

GLAD FOR POLITISK SKEPSIS I kølvandet på besøget i Skive har Venstres gruppeformand Søren Schow, der ikke var blandt deltagerne, udtalt sig skeptisk om energiøen, power-to-x og mulighederne for at skabe et lokalt væksteventyr på et fundament af grøn energi.

- Hvis det er en god forretning for Bornholm, så ja. Men hvordan kommer det Bornholm til gode, hvis der bliver etableret et power-to-x-anlæg på Bornholm? Hvis det er så god en idé, som nogle mener, må man også kunne sige, hvorfor det er en god idé, og hvad der mere præcist er i det, sagde Schow i Tidende fredag.

Hos Borgerforeningen Energiø Bornholm vækker det glæde, at en ledende kommunalpolitiker forholder sig kritisk til energiø-visionerne.

- Det er først her på det sidste, at det er blevet diskuteret i kommunalbestyrelsen.

Det kan undre, at der ikke har været en politisk debat tidligere, men det ser ud til at komme nu, siger Fridrik Adamsson med adresse til Søren Schows skeptiske udtalelser i Tidende fredag.

ALTERNATIVER ELLER EJ I høringssvaret til Miljøstyrelsen kan man læse, at borgerforeningen har foreholdt Energinet, at der på strækningen fra Rønne til Dueodde findes "" mange arealer med samme størrelse, hvor tilgangen fra havet til en transmissionsstation er lettere, mindre skadelig for naturen og ikke i karambolage med fredede forhistoriske forsvarsanlæg og skibsvragene i Sose Bugt"". På borgerforeningens spørgsmål om, hvorfor Energinet er nået til konklusionen om, at der ikke er nogen alternativer til det udpegede bruttoareal, svarer vicedirektør Marian Kaagh, at "" Energinet har vurderet områder, hvor det er muligt at føre kablerne i land grundigt, og det er Energinets vurdering, at der ikke er brugbare alternativer til kablernes ilandføring uden for det område, der er vist i høringsmaterialet"".

- Det giver jeg ikke meget for, siger Fridrik Adamsson.

Han undrer sig over, hvorfor Energinet ikke fører kablerne fra havvindmølleparkerne i land længere mod øst, hvor der er ikke lige så stejle kystskrænter som i Sose Bugt. En tænkelig forklaring kan være, at det ville forøge den samlede kabellængde, da energiøens havvindmølleparker ligger længere mod vest.

UØNSKET POWER-TO-X Selvom høringen hos Miljøstyrelsen handler specifikt om transmissionsanlægget og kabelforbindelsen til Sjælland, lægger naboerne i høringssvarene vægt på muligheden for, at der etableres power-to-x-anlæg i tilknytning til højspændingsstationen.

Det kan blive virkelighed, hvis Ørsted og Copenhagen Infrastructure Partners (CIP) realiserer planerne om to havvindmølleparker øst for Bornholm og brintproduktion.

- Det ville være en katastrofe, hvis arealet skal udvides yderligere på CIP's anmodning, og der placeres et power-to-x-anlæg i forlængelse af det her, siger Fridrik Adamsson.

Erfaringer fra Esbjerg viser, at et power-to-x-anlæg ikke nødvendigvis skal opføres klos op ad transformerstationen.

For to uger siden meddelte Energinet, at der var indgået en aftale med CIP og H2Energy om at anlægge to nye højspændingsforbindelser fra Energinets transformerstation i Endrup til et industriområde i udkanten af Esbjerg cirka 15 kilometer derfra, hvor virksomhederne planlægger at producere henholdsvis ammoniak og brint. Power-to-X-forsyningen vil gøre det nødvendigt at udvide den eksisterende højspændingsstation i Endrup med to områder på cirka 100 x 250 meter, oplyser Energinet.

Borgerforeningen har for nylig spurgt Energinet, om overskudsenergi skal laves til brint på Bornholm, om det i så fald skal ske i samme område, som landanlægget skal bygges.

- Dette spørgsmål bør tilgå Energistyrelsen, svarer vicedirektør Marian Kaagh, kan man læse i høringsmaterialet.

Energinet har tidligere oplyst, at højspændingsstationen på Bornholm bliver forberedt til, at der kobles to power-to-x-anlæg på, hvis virksomhederne har interesse for det.

I høringssvaret til Miljøstyrelsen opfordrer den lokale borgerforening til, at myndighederne laver en selvstændig miljøvurdering af power-to-X, hvis det bliver aktuelt.

"" Miljøkonsekvensrapporten bør ikke give mulighed for anlæg af PtX eller PtX-testcenter, da den store mængede kemiske stoffer ikke bør være dækket af den kommende rapport.

I vores lokale borgerforening er der stor usikkerhed og bekymring omkring udvidelse af området til også at omfatte produktion af PtX"".

' EN BLANKOCHECK' Torben Westh Jensen, der sidder i borgerforeningens bestyrelse, efterspørger i et separat høringssvar mere viden om, hvilken sandsynlighed der er for, at der bygges elektrolyseanlæg i nærheden af transformerstationen.

"" Det er meget populært at bruge forkortelser som PtX og lignende, og når man kalder det for grøn energi, så kan alt lade sig gøre, og vi glemmer, at der er tale om meget farlige kemiske stoffer og komplicerede processer med mange fejlmuligheder. Pointen er, at vi ikke ved, hvad vi siger ja til, hvis vi ikke gør indsigelser, og vi er i gang med at skrive en blankocheck til staten, hvor vi ødelægger store naturområder på land og i havet, og til gengæld får vi en masse gener i form af ødelagt udsigt, støj, lys, magnetfelter, eksplosionsfare, forgiftningsfare mm. Derfor er vi nødt til at vide nu, hvilke planer der er med PTX og andre industrianlæg,"" skriver Torben Westh Jensen til Miljøstyrelsen.

Han har vedlagt et åbent brev, som er adresseret til borgmester Jacob Trøst, og hvori naboernes uvished bliver skitseret: "" Det er meget belastende for os i og omkring området syd for Aakirkeby, og vi er alle udfordret med udsigt til markant tab af ejendomsværdi og livsglæde. Lige nu er vores økonomi et stort spørgsmålstegn, da vi ikke kan sælge husene i området. Det er også sådan, at mange af os ikke ved, om vi skal investere mere i vores huse med denne uvished, og derfor står tiden lidt stille syd for Aakirkeby. Derfor vil vi kraftigt opfordre dig og resten af Bornholms politikere til at finde et andet sted at bygge PTX-anlæg.

Vi er som sagt under et voldsomt pres pga. transformatorstationen, og vi kan ikke klare flere industrianlæg syd for Aakirkeby, hvis vi skal have noget natur tilbage"", skriver Torben Westh Jensen til borgmesteren.

De to har tidligere mødtes til en snak om transformerstationen. I næste uge er Borgerforeningen Energiø Bornholm for første gang inviteret til møde med repræsentanter fra Bornholms Regionskommmunes administration.

Her vil bekymringerne, der rejses i det fem sider lange høringssvar, være på dagsordenen, fortæller Fridrik Adamsson.

Vi mener ikke, at vi har fået en ordentlig forklaring på, hvorfor man er gået den her vej Fridrik Adamsson ."
2023-01-24 00:00:00,Turistdirektør: Energiø kan positionere Bornholm som bæredygtig ø - bare husk beplantningen,Bornholms Tidende,"Destination Bornholm og Bornholmske Borgerforeningers Samvirke støtter kæmpebyggeri på Sydbornholm, så længe højspændingsstation bliver gemt effektivt bag en række træer.

Kritikere af planerne om Energiø Bornholm har argumenteret for, at havvindmølleparkerne, den store højspændingsstation og potentielle power-to-x-anlæg vil kunne forvolde varig skade på Bornholms evne til at tiltrække turister, specielt i sommerhusområderne på Sydbornholm.

Hos Destination Bornholm ser man overordnet "" positivt på etableringen af Energiøen Bornholm og den dertilhørende højspændingsstation"", skriver direktør Pernille Kofod Lydolph i et høringssvar til Miljøstyrelsen, der er i gang med at forberede en miljøkonsekvensvurdering af transmissionsanlægget.

"" Energiøen Bornholm vil skabe mulighed for betydelig erhvervsaktivitet og generere en række afledte effekter. Blandt disse er muligheden for en positionering af Bornholm i relation til bæredygtighed,"" skriver Pernille Kofod Lydolph.

Hun opfordrer myndighederne til at gøre en indsats for at skjule højspændingsstationen, der kommer til at bestå af flere bygninger med en højde på 25 meter.

"" Forudsætningen for effekt er dog, at højspændingsstationen etableres med dertilhørende beplantning, der betyder, at der skærmes for bygningen fra landsiden, så området fortsat fremstår smukt og indbydende.

Bornholms erhvervsliv udgøres i betydelig grad af turismeindustri og dertilhørende afledte effekter. Øen er i top-5 over kommuner i landet, hvor turismen betyder allermest. Den position skal vi værne om, uagtet at vi opbygger nye styrkepositioner,"" skriver Pernille Kofod Lydolph i høringssvaret fra Destination Bornholm.

ELMINDINGEN Cirka samme budskab leverer Bornholmske Borgerforeningers Samvirke (BBS), der overordnet set støtter bestræbelserne for at forbedre klimaet og forsyningssikkerheden.

"" En konsekvens af Energiø Bornholm vil dog indebære betydelige landanlæg/ transformerstationer i det åbne landskab på Sydbornholm og synlige vindmøller ud for kysten.

Det vil berøre os negativt som turistdestination, da turismen er et af øens bærende erhverv"". skriver formand Jørgen Hammer på vegne af øens borgerforeninger.

"" Måtte vi på den baggrund anbefale, at det kommer til at indgå i planlægningen af det kommende landanlæg, at der sker skovrejsning omkring det areal, der kommer til at huse installationerne på land. Skoven bør på ingen sider være mindre end 300 m dyb fra ydersiden og ind til landanlægget for at sikre, at der på sigt vil være stærkt begrænset indblik til installationerne"", foreslår BBS, der også kommer med et navneforslag til den nye skov.

"" Den skovrejsning, vi håber at se i området, kunne så måske få navnet Elmindingen og være en pendant til skoven Almindingen længere inde i landet. Samtidig ville skoven på sigt binde en masse CO2 og bidrage til den grønne omstilling"".

Bygherren bag højspændingsstationen, Energinet, satte før jul gang i et arkitektforløb, hvor udsmykning af facaderne og beplantningen omkring transformerstationen er på dagsordenen."
2023-01-26 00:00:00,Borgerforeningerne har en brandgod ide,Bornholms Tidende,"Elmindingen er en god ide og et godt symbol på, hvordan vi dyrker energiø-projektet og samtidig værner og udvikler vores ø.

25 meter høje bygninger på Sydbornholm. Vi korser os, når vi tænker tanken.

Landanlægget til Energiøen tegner umiddelbart til at blive tre gange så højt og to gange så stort i grundareal, som Henning Larsens Natur Bornholm-byggeri ved Aakirkeby. Det svarer til seks gange så meget rum, som Natur Bornholm. Så stort forventer vi, at det nye landanlæg med transformere bliver til den statslige havmøllepark på 3 GW.

Hele projektet rummer et erhvervseventyr, som Bornholm ikke i sin vildeste fantasi selv kunne forestille sig. Der skal investeres 70 milliarder i statens 3 GW energiø-projekt med kabelføring, og CIP Ørsted vil oven i det investere yderligere mange milliarder i to havmølleparker, der tilsammen også skal levere 3 GW. Til sammenligning koster et års drift af regionskommunen cirka 3,1 milliarder og en Storebæltsbro cirka 21 milliarder kroner.

Møllemilliarderne skal naturligvis bruges på kabler, møller og transformere. Men med så store anlægsprojekter vil milliarderne også dryppe på alle de lokale arbejdspladser, der gør sig nyttige med at betjene de gigantiske projekter eller udnytter de nye muligheder, de kommer til at give.

Derfor er det fristende at åbne armene og kramme de nye grønne energikilder og deres milliarder, som også vil blive brugt på opgaver til lokale virksomheder, hotelovernatninger, kontorlejemål, restaurantbesøg og meget mere.

Men med en kolos, der er tre gange så høj som Natur Bornholm, er det med god grund svært for mange at folde armene ud.

Det har Bornholmske Borgerforeningers Samvirke sat sig for at give et løsningsforslag på: Der skal plantes en 300 meter dyb skov hele vejen rundt om det nye byggeri. Det kan skjule byggeriet og tilmed bære det bornholmsk inspirerede navn Elmindingen.

Her på Tidende foreslår vi i ' Præk' at gå skridtet videre og kalde den nye el-skov for Elskoven.

Begge dele er eksempler på, hvordan vi med gode ideer, kreativitet og åbne arme kan finde løsninger og få søsat Bornholms sande grønne projekt på en god måde.

Tænk på Elskoven og tænk så videre på alle de gode ideer, der kan skabe værdi og gode løsninger for Bornholm og de store havmølleparker."
2023-01-28 00:00:00,"Hele området, som giver vand til Risebækken, bør fredes",Bornholms Tidende,"Den nuværende fredning af Risebækken giver ikke mening, hvis området nord for Søndre Landevej laves om til et kæmpe industriområde med store bygninger og masteskove, da det vil ødelægge Risebækken for altid.

Å bent brev vedrørende redning af Risebækken til miljøminister Magnus Heunicke, klima-energiog forsyningsminister Lars Aagaard og borgmester Jacob Trøst.

Kære Magnus, Lars og Jacob.

Medlemmerne af Borgerforeningen Energiø Bornholm er meget bekymrede for Risebækkens fremtid i forbindelse med placeringen af landanlægget til Energiø Bornholm.

Risebækken er et vandløb på Sydbornholm, der med et fantastisk flot vandfald har sit udløb i nærheden af Risegaard.

Risebækken er helt unik bornholmsk natur, og der er pt. fredet 11 hektar rundt om Risebækken syd for Søndre Landevej.

Men Risebækken er mere end vandløbet og arealet syd for Søndre Landevej.

Vandet i Risebækken kommer fra et stort område nord for Søndre Landevej, der blev kaldt Duegårdsengene, som strækker sig fra Store Hallegård til Soldatergård og Duegård og sydover mod Søndre Landevej.

Duegårdsengene ligger midt i det store bruttoområde, der af energinet er udpeget til at placere transformatorstationen til Energiø Bornholm.

Borgerforeningen Energiø Bornholm mener, at hele området, som giver vand til Risebækken, skal fredes og enten forblive landbrugsjord eller føres tilbage, som det var før rørlægningen til et stort engområde.

Danmarks Naturfredningsforening har udtalt, at det ' bare' er landbrugsjord, men det gode ved at det ' bare' er landbrugsjord er, at det relativt let kan føres tilbage til åbent vandløb med engområde rundt om, hvilket vil give gode forhold for biodiversitet, som det gøres flere steder i Danmark.

Den nuværende fredning af Risebækken giver ikke mening, hvis området nord for Søndre Landevej laves om til et kæmpe industriområde med store bygninger og masteskove, da det vil ødelægge Risebækken for altid.

Bornholms Regionskommunes skriver i sit høringssvar til landanlægget, at det er vigtigt, at der tages hensyn til naturen i området, når landanlægget skal placeres, og denne sag viser, hvordan det, der umiddelbart ser ud til ' bare' at være landbrugsjord, er meget mere under overfladen og hænger sammen med naturen i det omkringliggende område helt ned til havet.

Bruttoområdets nordøstlige hjørne ligger helt tæt på Vasegård, hvor der er gjort rigtig mange fund af oldtidsminder, og vi kan forvente at finde mange nye oldtidsfund, hvis der graves i dette område. Ligeledes vil det være skidt for naturen at placere transformatorstationen helt op ad Læsåen.

Vi mener, der skal udpeges et nyt bruttoområde, og vi har i tidligere høringssvar kommet med forslag til bedre placeringer af transformatorstationen.

PTX-anlæg og anden industri mener vi skal placeres i et industriområde i nærheden af Rønne.

Hele processen med at udpege et stort bruttoområde for derefter at lade borgerne diskutere den endelige placering af landanlægget med den berømte gule firkant, som måske eller måske ikke skal være firkantet, mener vi er forfejlet.

Den endelige placering af landanlægget og dermed den gule firkant er nødvendig at melde ud, og derefter mener vi, at Energinet skal ekspropriere eller tilbyde at ekspropriere alle huse og ejendomme i en radius af mindst to kilometer fra landanlægarealet.

Vi mener også, der skal laves lovgivning, som giver naboer op til fire kilometer fra kritisk infrastruktur som store transformatorstationer, PTX-anlæg og lignende, erstatning for tabt ejendomsværdi.

Denne lovgivning mener vi skal laves hurtigst muligt og være gældende for energiøerne og lignende projekter.

Borgerforeningen Energiø Bornholm vil gerne deltage og hjælpe med arbejdet vedørende Energiø Bornholm, og vi tror, det vil kunne forbedre hele projektet, hvis vi samarbejder."
2023-01-30 00:00:00,Dobbelt op: Kæmpe skævhed i elpriser,Bornholms Tidende,"DR har spurgt energiministeren, hvorfor elpriserne er næsten dobbelt så høje på Bornholm i forhold til resten af landet. Måske er løsningen en form for kompensation eller udligningsordning, mener lektor i energiplanlægning på Aalborg Universitet.

Hvorfor skal vi straffes, fordi vi bor på en klippeø? Sådan lyder overskriften på en artikel, som dr.dk lagde på nettet lørdag.

Journalist Marie-Louise Rafn fra DR Bornholm har i artiklen sat sig for at undersøge, hvorfor der er så store udsving på det danske elmarked, og beder i den forbindelse den nyudnævnte klima-, energi-og forsyningsminister om at svare på, hvorfor elpriserne er næsten dobbelt så høje på Bornholm i forhold til resten af landet og om det er en sag, han kunne tænke sig at gå ind.

Det blev imidlertid en kølig afvisning fra den moderate minister: "" Det er kompliceret at grave elkabler ned og drive et elnet på en klippeø som Bornholm (...) jeg synes, det er sundt at holde fast i princippet om, at dem som forbruger elektricitet også betaler de omkostninger, det medfører"", lød det blandt andet fra Lars Aagaard.

WERMELIN: DYBT FRUSTRERENDE Lea Wermelin (S) er klima-, energi-og forsyningsordfører i den nye SVM-regering, og Bornholms Tidende bad derfor den lokale repræsentant på tinge om en kommentar til skævheden i prisen på strøm. Hun vendte søndag formiddag tilbage med et principielt svar: - Det er den perfekte storm med inflation, stigende energipriser og større forskel på priserne over døgnet, som har ramt Bornholm, siger hun.

- Jeg kan godt forstå, at det er dybt frustrerende for mange bornholmere, der virkelig kan mærke det i hverdagen. Politisk har vi sænket elafgiften her i første halvår 2023 og også lavet en indefrysningsordning. Og så sparer vi samlet set i Danmark cirka 20 milliarder kroner i investeringer i elnettet, hvis vi bliver bedre til at bruge strøm hele døgnet, så elbilen for eksempel bliver opladet om natten.

Men det at lave spaghetti med kødsovs til aftensmad, kan selvfølgelig ikke rykkes til et helt andet tidspunkt, siger Lea Wermelin.

Mens borgere i Trekantområdet i Jylland for eksempel betaler 1,57 kroner per kilowatt-time i nettarif i døgnets dyreste timer, så betaler en borger på Bornholm 2,9 kroner per kilowatt-time. Altså næsten dobbelt så meget.

Det nye prissystem er vedtaget i Folketinget.

Fra 1. januar begyndte mangel elselskaber at inddele døgnet i tre priszoner - lavlast, højlast og spidslast, hvor spidslast er døgnet dyreste timer. Ofte lægger selskaberne de dyre timer mellem klokken 17 og 21. Det betyder, at en gennemsnitlig bornholmsk familie med et årligt forbrug på 4.000 kilowatt skal betale 4.360 kroner i afgift og abonnement, mens en tilsvarende familie i Kolding betaler 2.460 kroner.

Altså en forskel på 1.900 kroner.

- Det kan ikke være rigtigt, at der er den forskel, siger Ryan Andersen til DR. Han bor i Melsted og står i spidsen for en facebookgruppe, hvor bornholmerne kan samles i protest om nettarifferne. Gruppen har i skrivende stund over 1.000 medlemmer.

KOMPENSATION ELLER UDLIGNING 45 procent af Trefors meromkostninger ved at drive det bornholmske elnet skyldes nettabet, altså den overskudsproduktion, som går tabt for at sikre en jævn strømforsyning. Og nettabet er markant større i områder som Bornholm, end det er for Trefors kunder i Trekantområdet.

Trefor fastlår overfor DR, at en nedsættelse af strømafgiften på Bornholm ville kræve, at kunderne aftager dobbelt så meget strøm, eller at der skulle være dobbelt så mange kunder tilsluttet nettet.

Peter Sorknæs, lektor i energiplanlægning på Aalborg Universitet, sammenligner elforsyningsnettet med vejnettet og mener godt, at man kan tale om en ulighed i systemet.

Han mener ifølge DR godt, at politikerne vil kunne lave en form for kompensation eller udligningsordning, forudsat at en sådan ordning overholder EU's regler.

KÆMPE POTENTIALE I ENERGIØEN I sidste ende er det op til Folketinget at afgøre, om det skal være dyrere at bosætte sig på Bornholm end andre steder, og Lea Wermelin har allerede været i kontakt med klimaministeriet for at høre om de høje strømpriser på Bornholm.

- Jeg har spurgt ind til de meget høje tariffer i klimaministeriet, og tarifstigningerne handler særligt om dækning af nettabet, som bliver dyrere, når prisen på energi er dyrere.

Ministeriet følger den udvikling og er i dialog med branchen om det, siger Lea Wermelin til Bornholms Tidende.

Hun tror ikke, at de høje priser vil virke afskrækkende på folk, der overvejer at flytte til Bornholm.

- Vores opgave er jo også at sikre, at priserne på energi igen bliver lavere. De er historisk høje lige nu. Min forventning er, at Bornholm kommer til at spille en meget vigtig rolle i den grønne omstilling som energiø, og at vi har et kæmpe potentiale her. Det er der behov for, at både kommunen og os folketingsmedlemmer kaster mange kræfter i, så vi får mest muligt gavn af energiøen lokalt."
2023-02-03 00:00:00,Skal der gå en sprækkedal mellem bygningerne eller plantes en masse træer?,Bornholms Tidende,"Arkitekter fra Arkitema fremlagde torsdag flere koncepter for, hvordan landanlægget til Energiø Bornholm kan indpasses i landskabet. Kongstanken er at lave en udformning, der forstærker de eksisterende landskabstræk.

Bornholms Højskole husede torsdag aften en workshop om udformningen af fremtidens store højspændingsanlæg på Sydbornholm.

Et hold arkitekter fra Arkitema samt to eksterne rådgivere er af Energinet blevet hyret til at komme deres bud på, hvordan man kan indpasse det markante landanlæg til Energiø Bornholm i det eksisterende agerlandskab.

Deltagerne blev præsenteret for flere arkitektoniske koncepter, heriblandt "" El-mindingen"", "" Pejlemærket"" og "" Sprækkedalen"", der er placeret forskellige steder inden for det bruttoareal, som Energinet arbejder nord for Søndre Landevej.

Idéen om "" El-mindingen"" indebærer en omfattende beplantning omkring anlægget, der skal placeres "" diskret i landskabet bag skov og sø"", som der står på præsentationen.

Markerne i området er i årtier blevet drænet, og arkitekternes foreløbige tegninger viser, at der arbejdes med at udnytte vandet som et aktiv. Sprækkedalen-konceptet rummer et vandløb (den øvre del af Risebækken), der flyder imellem de tekniske anlæg, som er opdelt i to halvdele. Den sidste idé, "" Pejlemærket"", betegnes som "" et eksponeret anlæg, indrammet af landskabet"", og også her får vandet fra bækken en æstetisk og rekreativ funktion.

På de tre roll-ups tager bygningerne sig forskelligt ud. På én illustration er hjørnerne afrundede, på en anden hælder væggene, mens hallerne på de sidste tegninger er helt kvadratisike.

Koncepterne er blevet udviklet på baggrund af kommentarerne fra workshoppen, der fandt sted på højskolen i december, forklarer arkitekt Christian Platz fra Arkitema.

- De handler alle sammen om at tage nogle af de landskabstræk, der findes i forvejen, og forstærke dem, siger han om de tre idéer, som arkitekterne præsenterede torsdag aften.

Selve den tekniske anlæg af højspændingsanlægget, der skal placeres bag hegn, har et areal på cirka 52 hektar, og nogle af bygningerne ventes at rage 25 meter op over markerne.

Aftenens workshop var den anden og sidste i rækken. 20. marts vil Energinet og Arkitema præsentere et samlet oplæg ved et arrangement på Elværket i Rønne. Energinet lover, at oplægget "" vil danne grundlag for udformningen af Energinets højspændingsstation og den efterfølgende lokalplanproces"".

Det meste af workshoppen fandt sted efter avisens deadline. Læs en længere reportage på Tidende.dk fredag."
2023-02-04 00:00:00,Landanlægget kan overraske os positivt,Bornholms Tidende,"Det tegner forbløffende flot med det kommende landanlæg til energiøen -det bør det også gøre.

Torsdag aften præsenterede Energinet sit arkitekt-og ingeniørarbejde omkring udformningen af det gigantiske landanlæg til den enorme havmøllepark, som vi kalder Energiø Bornholm. Det tegner heldigvis langt mere lovende, end de fleste af os forventede.

Normalt vil man frygte et industrielt betonanlæg med hårde kanter og kolde overflader indhegnet i pigttrådshegn, der sender tankerne mod ubehagelige fangelejre. Men sådan ser det ikke ud, når ingeniørerne og arkitekterne viser deres skitser frem. Tvært imod.

Arkitekternes drømmeskitser viser bygninger pakket i hasleklinke-lignende kakler og dæmpede jordfarver. Det gør anlægget mindre fremmedgørende og industrielt. Der er også dristigt indsat runde hjørner og skrånende vægge, der igen gør byggeriet mere organisk og minder lidt om vikingeborge eller asiatiske templer. Oven i de varme farver og runde og skrånende former er der stadig tanker om at pakke byggeriet grønt ind med el-skoven, så naturen kommer til at dæmpe det brutale byggeri, hvilket også bidrager til oplevelsen af, at byggeriet ikke er så menneskefjendsk endda.

Landanlægget er med sin eksistens en gigantisk hyldest til vores natur, fordi den modtager og omformer enorme mængder er revolutionerende grøn energi til at omdanne vores samfund og bevare vores klode. Men som udgangspunkt er det ikke en smuk konstruktion. Derfor er de nye greb, der i meget stor grad er kommet fra sidste borgermøde, stærke og gode tiltag.

Men den mest vellykkede ide, der blev præsenteret på borgermødet torsdag, er tanken om at føre Risebækken ind imellem de store bygninger og anlægge en offentlig promenade tæt op ad bygningerne.

Ved at lade bækken risle mellem den grønne energimastodont og tillade almindelige borgere at komme helt tæt på de ubegribelige kræfter, åbner vi det grønne energiprojekt og gør det til en fælles oplevelse at fornemme de store kræfter, der er pakket i jordfarver og skov. Landanlægget vil kunne måle sig med Hammerhus og bisonokser som udflugtsmål.

Næste opgave bliver nu, at kommunen insisterer på, at Energinet ikke smider sparekortet og alligevel bygger et discountbyggeri med stål, beton og pigtråd."
2023-02-04 00:00:00,Opsigtsvækkende forslag blev modtaget med begejstring,Bornholms Tidende,"Torsdagens workshop om udformningen af energiøens landanlæg gjorde det tydeligt, at en del bornholmere gerne vil have mulighed for at komme tæt på højspændingsstationen. Arkitekternes mest vidtgående idé, "" Sprækkedalen"", går ud på at splitte anlægget op i to sektioner og lade en sti og Risebækken gå imellem bygningerne.

Mellem Bornholms Højskole og Ekkodalen er der ikke plads til at klemme en højspændingsstation ind, men Ekkodalen spillede faktisk en vis rolle, da højskolen torsdag aften dannede ramme om den anden og sidste workshop om højspændingsstationen til Energiø Bornholm Arkitektfirmaet Arkitema står i samarbejde med Energinet bag arrangementet, og aftenens hovedattraktion er tre arkitektoniske koncepter, som de har lavet på baggrund af kommentarer fra den første workshop om udformningen af landanlægget i december.

En ny bornholmsk sprækkedal - inspireret af Ekkodalen - må siges at være den mest opsigtsvækkende af de tre idéer. Bedømt ud fra reaktionerne i salen og flere af de post it-sedler, som de fremmødte udfyldte, er flertallet overordnet positivt stemt. Ud over "" Sprækkedalen"" bliver deltagerne præsenteret for "" El-mindingen"", hvor der lægges op til at placere bygningerne længere mod vest og bag klynger af træer, samt "" Pejlemærket"" med en mere åben placering i landskabet.

Den landskabelige inspiration for de to koncepter er henholdsvis Almindingen og Hammershus, kan man læse på de oprullede bannere.

MAX-VERSION Indledningsvist introducerer arkitekterne Louise Vester og Christian Platz fra Arkitema deres tanker om koncepterne.

- Her åbner vi op og eksponerer de ni volumener, der måske har det største arkitektoniske potentiale og skjuler samtidig nogle af de andre ting, siger Louise Vester eksempelvis om "" Pejlemærket"".

Det er et gennemgående træk, at arkitekterne vil bruge de store bygninger - i forskellige kombinationer med landskabet - til at gemme de grimmere dele af anlægget væk.

Med "" volumener"" refererer arkitekterne til de højeste og mest firkantede bygninger i el-komplekset. Modellerne, som Energinet har med, viser ni bygninger, som skal huse de enorme afbrydere, der skal koble fra på ganske få millisekunder, hvis der opstår en fejl på kablerne. Fordi kablerne skal sende jævnstrøm til Sjælland og Tyskland, skal der bruges uhyre avanceret - og pladskrævende -teknologi, for at sikkerhedsmekanismen fungerer.

De største bygninger, som arkitekterne altså foreslår at placere i forgrunden, så man kan skjule master og mere "" spraglede"" dele af transformeranlægget, kan blive op til 25 meter høje - men ender i praksis måske med at blive lidt mindre, understreger Christian Platz.

- Det, vi illustrerer her, er max-størrelsen.

Når vi kender størrelsen, vil man suge fedtet væk, fortæller han.

JORDFARVER OG BLØDE KANTER Arkitekterne fremlægger også tre bud på, hvordan de store bygninger kan udformes.

Ud over en klassisk, kubisk model med skarpe hjørner og lodrette facader har de taget to alternativer med: et mere organisk design med bløde kanter og en variant med skrånende facader, der kan fremkalde associationer til vikingernes langhuse, som en af tilhørerne bemærker.

Selve de tekniske komponenter passer til rektangulære former med 90 grader i alle hjørner, så bløde hjørner og skråvægge vil betyde, at bygningerne kommer til at fylde lidt mere.

På tegningerne har bygningerne et rødbrunt skær, og der er arbejdet med mønstre på facaderne.

Arkitema har samlet nogle bud på byggematerialerne på et bord. Farvevalget er et resultat af bornholmernes bemærkninger under december-workshoppen.

- Der var stemning for matte, naturlige jordfarver, som passer ind i landskabet.

Tværtimod skulle det ikke være poleret og shiny, fortæller Louise Vester til Tidende, efter arkitekternes korte oplæg er overstået, og deltagerne får lov til at kigge nærmere på arkitekternes forslag.

UDFLUGTSMÅL Foran "" Sprækkedalen"" lader flere sig betage af muligheden for at komme tæt på højspændingsbygningerne og få en oplevelse.

Arkitekterne foreslår at anlægge en ny sti og lade Risebækken flyde mellem landanlæggets to sektioner.

- Den tænder jeg på - og det tror jeg også, at turisterne gør, siger en kvinde om "" Spræk kedalen"", der også lader til at begejstre borgmesteren.

- Det vil jo være et udflugtsmål, overhører jeg Jacob Trøst sige.

En "" sprækkedal"" vil indebære, at der skal graves længere kabler ned mellem bygningerne.

Foran illustrationen medgiver en af specialisterne fra Energinet, at sådan en fordyrende idé ikke ville være opstået i et ingeniørhoved.

- Det nemmeste for mig ville være at samle bygningerne i en firkantet klods hér, forklarer han en gæst og nævner samtidig, at Energinets folk vil tage imod arkitekternes idéer som en udfordring.

- Og så skal vi prøve at tegne det ingeniørfagligt efterfølgende.

KRAV OM HØJ BARRE Tanken med stien er, at den skal forbinde Naturbornholm og Klintebakken i nord med Risebækken og sydkysten. Idéen om at skabe en passage ned imellem energiøen med et element af naturgenopretning af bækken, der i dag ligger i snorlige grøfter langs markerne, appellerer til Bjarne Westerdahl, der som bestyrelsesformand for Naturbornholm er engageret i naturformidling. Han hører ikke til den kreds, der er optaget af at skjule højspændingsanlægget mest muligt.

- Vi skal kunne fortælle vores gæster, at det er derinde, vi har energiøen, siger han.

- Jeg tror, at der vil være meget opmærksomhed på det under byggeprocessen og et stykke tid frem. Vi, der kommer her tit, vil se det i halvandet år, og herefter ikke lægge mærke til det, siger han og sammenligner det med trafikskilte, man passerer hver dag.

Han håber, at kommunen vil stå stejlt på nogle krav til den arkitektoniske udformning - Det er nu, vi sætter barren, siger Bjarne Westerdahl.

UVISHED INDTIL APRIL Med udenomsarealer til regnvandsbassiner og landskabscamouflage som jordvolde og beplantning ventes stationen at få et areal på 70-90 hektar. Energinet arbejder ud fra et bruttoareal på godt 250 hektar (2,5 kvadratkilometer), der afgrænses af Sdr. Landevej i syd og Limensgaden i øst. Rundt omkring i salen er der folk, som mest af alt ønsker svar på, præcis hvor Energinet ender med at placere det cirka 55 hektar store anlæg bag hegn.

En af dem er Benny Hansen, der bor med sin kone og to børn på Hallegårdsvejen i den nordvestlige del af bruttoområdet. Han fik torsdag oplyst, at naboerne vil få endelig besked om placeringen i april. Sidste forår var meldingen en afklaring inden nytår, og ventetiden er lidt ubehagelig, fortæller han.

- Jeg glæder mig til at få vide, om vi er købt eller solgt. Lige nu går jeg knap så meget op i, om det skal sådan eller sådan ud, siger Benny Hansen.

Frem til afklaringen kommer han ikke til at poste penge i renoveringer på ejendomme, ligesom han ikke regner med, at de omkringliggende huse, der for tiden er til salg, har nogen chance for at blive solgt. Ved at møde op til workshoppen har han fundet ud af, at en eventuel overtagelse af husene vil finde sted i slutningen af 2024, hvis de berørte hus-og jordejere indgår et frivilligt forlig med Energinet. Benny Hansens tilstedeværelse gav også nye oplysninger for bygherren.

Ved et tredimensionelt kort over landskabet i bruttoområdet har Energinet placeret forskellige modeller af anlægget - den opsplittede variant fra "" Sprækkedalen"", ingeniørernes foretrukne kompakte firkant og et par mellemting. På kortet rager små huse og gårde op som små klodser i korrekt målestoksforhold.

Undervejs opdager Benny Hansen, at hans ejendom mangler.

- Jeg kan se, at I har fjernet mit hus, fortæller han et par ingeniører fra Energinet.

De overraskede repræsentanter fra bygherren er hurtige til at handle, efter at Google Maps bekræfter fejlen. Tidendes udsendte låner ingeniørerne en kuglepen, og uden videre tøven bliver Benny Hansens hus på Hallegårdsvejen indtegnet med rød tekst på kortet.

Han gør dem herefter opmærksom på, at en af gårdene på kanten af bruttoområdet længe har været ubeboet, og at man kommer til at berøre få mennesker, hvis man placerer landanlægget i den nordvestlige del af området og kan undgå at berøre boligerne langs Sdr. Landevej.

- Hvis den kommer til at ligge dér, er det faktisk kun vores hus, der skal fjernes, siger Benny Hansen, der dog helst vil blive boende, efter at have placeret en model vest for Vasegårdsvej.

Pointen om, at en vestlig placering vil genere færrest muligt mennesker, lader til at resonere hos Energinets folk omkring bordet - Den er da ikke så dum, den model, bemærker den ene ingeniør til den anden.

Placeres landanlægget i dette hjørne, hvad der lægges op til med "" El-mindingen""-konceptet, opnår man dog ikke den direkte tilknytning til Risebækken, som arkitekterne foreslår at kombinere med opsamlingsbassinerne til overfladevandet.

Arkitemas hold har mange ting at tage højde for de kommende uger. Workshop-forløbet, som de fleste på højskolen var ganske tilfredse med, skal munde ud i én anbefaling, der efter planen skal danne grundlag for det kommende lokalplansarbejde.

Arkitemas opgave for Energinet slutter med en præsentation af deres endelige oplæg den 20. marts på Elværket i Rønne.

Klokken 21.15 rundede Energinets chefprojektleder af og takkede for interessen, hvorefter arrangørerne af workshoppen pillede de farvede sedler med kommentarer ned fra standene. Højskolesalen kom hurtigt til at ligne sig selv, men de to timers debat kan få blivende betydning for landskabet en håndfuld kilometer mod syd.

    Under discokuglen havde arkitekterne placeret en række modeller af bygningerne med forskellige bud på udsmykningen af facaderne. Omkring 60 interesserede tog del i workshoppen. Foto: Jakob Nørmark
    "" Hov, I har glemt mit hus"". Benny Hansen gjorde undervejs Energinet opmærksom på, at hans ejendom ikke var med på selskabets ellers detaljerede oversigtskort.
    "" Sprækkedalen"" set fra oven. Ligesom "" Pejlemærket"" er denne udgave af byggeriet placeret i den østlige del af bruttoområdet mellem Limensgaden og Vasegårdsvej.
    Deltagerne ved workshoppen kunne flytte stationsanlægget rundt inden for bruttoarealet og teste flere forskellige modeller."
2023-02-04 00:00:00,"Positivt overrasket politiker: ' Målet er et anlæg, som bornholmerne kan være stolte af'",Bornholms Tidende,"Arkitektforløb møder anerkendelse fra nogle af kommunalbestyrelsens mere kritiske stemmer.

Flere kommunalbestyrelsesmedlemmer trop pede op til torsdagens workshop om udformningen af Energiø Bornholms landanlæg.

De forlod aftenarrangementet på højskolen med en fornemmelse af, at arkitekternes indsats kommer til at gøre en forskel.

- Jeg er faktisk positivt overrasket, siger Mikael Benzon (EL), der ved tidligere borgermøder har efterspurgt et større fokus på æstetikken og kritiseret Energinet for ikke at ville udskrive en decideret arkitektkonkurrence.

- Jeg er glad for den udveksling, der har været, og at man faktisk har lyttet til borgernes input, siger han om forløbet, som Arkitema står i spidsen for i samarbejde med to eksterne rådgivere.

Med tilfredshed har han noteret sig, at arkitekterne har fokuseret på, at bygningsmassen skal forholde sig til landskabet. Han hører til den kreds, som mener, at energikomplekset ikke behøver at blive gemt fuldstændig væk bag skove og jordvolde.

- Jeg synes, det kunne være spændende, hvis man kunne få et anlæg, som bornholmerne kan være stolte af - noget, man ikke behøver skjule for turisterne, siger Mikael Benzon.

Ud af de tre forslag, som Arkitema præsenterede, er han klart mest begejstret for "" Sprækkedalen"", der udnytter Risebækken og skaber en kile for publikum mellem de høje haller til højspændingsudstyr.

- Jeg kan godt lide den ærlige tanke om at vise bygningerne frem, og at man tager ejerskab til projektet. Jeg håber, at vi senere får et 3D-perspektiv at se, så man kan forholde sig til hele anlægget fra flere vinkler, siger Mikael Benzon.

Han er tilfreds med, at presset for at give ingeniørerne et modspil fra folk med æstetisk kundskab, ser ud til at have båret frugt.

- Jeg har virkelig savnet, at landskabsarkitekterne melder sig ind i kampen. Den forrige generation havde Storebælts-og Øresundsbroen, og de her anlæg kommer til at stå i landskabet i lige så lang tid, siger han.

SPRINGER LED OVER Venstre har på det seneste markeret sig som et af de mere kritiske partier over for Bornholms fremtidige rolle som energiknudepunkt.

Heidi Burgedahl (V) opfatter inddragelsen af arkitekterne som et plus og håber, at Energinet ender med at lytte til de bornholmske ønsker. Hun ser Energinets imødekommenhed over for idéen om at opdele området i to sektioner og anlægge en sti i midten som et positivt signal.

- Jeg synes, det er rart, at man gør sig umage - men jeg synes samtidig, at man springer nogle led over, siger Heidi Burgedahl om den lokalpolitiske proces.

Hun forklarer, at hun ikke føler, at kommunalbestyrelsen nogensinde har taget stilling til energiø-projektet. Kommunalbestyrelsen har ganske vist gennemført den første fase med indkaldelse af idéer og forslag, som i andre tilfælde har givet politikerne lejlighed til at skyde projekter ned inden den egentlige lokalplanproces, men debatten har indtil nu ikke været dybdegående nok, mener Burgedahl.

- Vi er lidt blevet kaldt ind til at give et carte blanche, siger Heidi Burgedahl, som vurderer, at den passive proces kan komme til at gentage sig med et power-to-X-anlæg.

- Vores skepsis består i, at vi mangler en dialog i kommunalbestyrelsen om, hvad Bornholm ønsker, og hvilken slags ø Bornholm skal være.

Netop dialogen om udsmykningen af landanlægget og indpasningen i landskabet er for venstre-politikeren et eksempel til efterfølgelse i byrådssalen.

- Det er den samme dialog, vi efterlyser om Bornholms fremtid, siger Heidi Burgedahl og fremhæver, at det bør være en landspolitisk prioritering at sikre, at naboerne til landanlægget bliver kompenseret bedre, end lovgivningen giver mulighed for i dag.

    Tanken er at placere "" El-mindingen"" længst mod vest, hvor der er færrest ejendomme. Med klynger af skov og buskads på alle sider kan man gemme landanlægget væk, så det ikke bliver så iøjnefaldende fra vejene.
    I dette koncept har arkitekterne i mindre grad end de øvrige fokus at skjule bygningerne. Den lokale inspiration er Hammershus, der må siges at rage op i landskabet.
    I Sprækkedalen er en sti og Risebækken kilet mellem højspændingsanlægget, der er indhegnet på begge sider af passagen. Stien tænkes forbundet til Naturbornholm og kysten. Rundt om anlægget skal beplantning skjule bygningerne.
    Arkitekt Christian Platz fra Arkitema viser et udvalg af materialer til bygningsfacaderne frem for deltagere ved workshoppen. Foto: Jakob Nørmark"
2023-02-04 00:00:00,Energinet: Idéen om sprækkedal rummer flere usikkerheder,Bornholms Tidende,"Chefprojektleder tør ikke love, at rost idé med kile mellem bygninger kan udføres i praksis.

For tredje gang siden november sendte Energinet en større delegation til Bornholm for at møde de mennesker, der skal bo tættest på landanlægget, som får op til 25 meter høje bygningerne og kommer til at kræve en indhegning på mindst en halv kvadratkilometer.

Hvor der på tidligere borgermøder har været rejst kritik af informationsniveauet og Energinets planer, foregik workshoppen på Bornholms Højskole torsdag aften i fred og fordragelighed.

Arkitemas tre bud på arkitektoniske koncepter for højspændingsstationen og indpasningen af anlægget i landskabet blev vurderet nøje, og arrangørerne modtog adskillige - i visse tilfælde modsatrettede - kommentarer.

- Der er sikkert lige så mange meninger, som der er mennesker, bemærkede en af deltagerne, inden hans samtalepartner tilføjede, at der ganske givet var flere meninger på grund af tilstedeværelsen af folk, der stemmer radikalt.

For Energinets chefprojektleder, Kim Søgaard Mikkelsen, har udbyttet af workshop-forløbet været tilfredsstillende.

- Vi har modtaget masser af input og konkrete forslag, vi kan arbejde videre med, siger han til Tidende.

En del af dem, jeg har snakket med i aften, synes særligt godt om idéen, der kaldes "" Sprækkedalen"", hvor man deler anlægget op og laver en sti og noget natur imellem bygningerne. Kunne man forestille sig, at I vælger at gå sådan en vej? - Man kan godt forestille sig det. Men, siger Kim Søgaard Mikkelsen med tryk på det lille ord, inden han uddyber sit forbehold.

- Parallelt med det her arbejder vi på, hvordan vi vil kunne drive anlægget sikkert bagefter.

Det er noget, vi selv arbejder på, for vi ikke har delt et anlæg på sådan en måde før. Så om det er praktisk muligt at gøre det, arbejder vi hårdt på at finde ud af. Det er ikke noget, vi tør sige i dag.

Kan man sige, at det er arkitekternes fantasi, som ingeniørerne hos jer nu skal afprøve? - Ja, og vi gør os virkelig umage for at finde løsninger på forslagene. Det er to ting, der kører parallelt, og vi skal finde frem til, hvordan det lander.

De økonomiske realiteter er vel også et parameter for jer. Har I et loft, I skal holde jer inden for? - Det er der, og det bliver også et parameter.

Men mig bekendt har vi ikke kigget på de økonomiske konsekvenser (af arkitektforløbet, red.) endnu.

Der skal præsenteres et oplæg 20. marts.

Kommer I til at tage de økonomiske og tekniske dimensioner med i overvejelserne, inden I sammen med Arkitema fremlægger jeres forslag? - Det er helt sikkert vores ambition, at det, vi lægger frem, er noget, som vi tror på, at vi kan bygge. Så det bliver ting, der kommer til at indgå i processen herfra.

I har jo lavet masser af højspændingsstationer andre steder i landet. Er det første gang, I inddrager arkitekter i denne grad? - Vi har gjort det før på andre stationer, men måske ikke helt så meget. Jeg vil mene, der er mere inddragelse og aktivitet med borgerne, siger Kim Søgaard Mikkelsen, som noterede, at der torsdag var flere fremmødte end ved første workshop i december.

I aftenens løb førte han og kollegerne fra den statsligt ejede operatør af højspændingsnettet mange samtaler med bornholmere, og de fleste forholdt sig positivt til inddragelsen af arkitekter.

- Jeg har ikke oplevet nogen, der har sagt, "" jeg blev ikke hørt første gang"". Det virker til, at det bliver taget godt imod, opsummerer chefprojektlederen.

    Kim Søgaard Mikkelsen, chefprojektleder for Energiø Bornholm, var blandt Energinets deltagere ved workshoppen. Energinet har afsat over 16 milliarder kroner til det enorme infrastrukturprojekt inklusiv kabellægning og byggeriet af en transformerstation på Sjælland. Anlægsarbejdet på Bornholm ventes at gå i gang i 2025. Arkivfoto: Torben Østergaard Møller
    Arkitema havde tre bud på bygningsdesign og facader med. Modellen til venstre har skrånende vægge, mens de bløde hjørner kendetegner modellen i midten, som faldt i mange deltageres smag.
    Deltagerne satte sedler med kommentarer fast på de oprullede bannere."
2023-02-04 00:00:00,Vi kan stadig tabe det hele på gulvet,Bornholms Tidende,"Vi skal se mulighederne og ikke begrænsningerne ved Bornholms energieventyr, skriver Venstres Peter Juel-Jensen.

B ornholm skal være verdens første energiø og enorme mængder elektricitet fra vindmøller placeret syd for øen vil i 2030 producere så meget strøm, at det vil kunne dække energiforbruget hos over tre millioner danske husstande. Men ikke nok med det. De to danske selskaber Ørsted og Copenhagen Infastructure Partners har også fået øje på Bornholm, og sammen har de ambitiøse planer om etableringen af to store vindmølleparker øst for Bornholm, som skal stå klar før energiøen.

De mange planer om danske vindmølleparker følger den stolte tradition, vi har i Danmark for at satse på vindkraft og vedvarende energi. I årtier har vi i Danmark været foregangsland i arbejdet med at udbytte vindkraften.

Og på Bornholm er vi allerede godt i gang med at blive en del af vindeventyret.

Havnen i Rønne har i de seneste par år placeret sig som den mest attraktive udskibningshavn for havvind i Østersøen.

Og flere bornholmske virksomheder får igennem netværkssamarbejdet Offshore Center Bornholm også del i opgaver om underleverancer.

Vestas, som er en verdens største producenter af vindmøller, meddelte fornyelig at i hele Østersøregionen er der kun én havn, der lige nu kan håndtere Vestas nye møller - nemlig Rønne Havn. Så havnen i Rønne viser vejen for hvad der venter forude. Bornholm kan nemlig blive et grønt energicentrum i Østersøen. Udfordringen er at få hele øen med.

Planerne om den grønne udvikling er nemlig store, og der er i den grad brug for, at vi spiller med som ø og samfund.

Vi har allerede brugt alt for lang tid på at afvente og være uenige lokalt. Det er på høje tid, de lokale politikere og det lokale erhvervsliv arbejder sammen om at sikre, at vi også står sammen i arbejdet med at sikre lokal udvikling og vækst.

En række erhvervsorganisationer på Bornholm kom forleden med en opsang i Bornholms Tidende om, at vi kan være med helt fremme, hvis vi tør formulere en stærk, fælles vision og er tydelige med, hvad vi vil opnå med Energiø Bornholm.

Jeg kan ikke være mere enig. Med de ambitiøse energiplaner står Bornholm også med store muligheder for at skabe vækst og udvikling ikke kun for bornholmere, men for alle danskere.

Men der er lige nu en stor risiko at mulighederne bliver tabt på gulvet, hvis vi ikke tager os sammen som bornholmere og begynder at fokusere på mulighederne, vi kan være med til at skabe og ikke mindst, hvad vi som ø kan få ud af at være med.

På Bornholm har vi en tradition for at leve af penge der kommer ovre. Vi er danmarksmester i tilskud og eminente til at få støtte til lokale projekter. Energiplanerne giver derimod os bornholmere en mulighed for, at vi leve af vores egne penge og udvikle projekter som skaber vækst på Bornholm.

Energiøen er meget mere end vindmøllerne til havs, lige nu, kappes USA, Kina og Europa, om at blive hjemsted for den grønne omstilling - amerikanerne er ved at søsætte en gigantiske hjælpepakke på 2.500 milliarder kroner, og inviterer også europæiske virksomheder til at være med - Kina har deres helt egen måde at skaffe teknologi på, men har også stærke økonomiske muskler. Energiøen giver muligheder for at udvikle morgens dagens teknologiske løsninger, men det kræver mod til at forpligte sig på fremtiden, og se mulighederne, og stille krav, således at vi på Bornholm, også får andet end kabler og møller. Havnen og en række virksomheder har satset, og det har båret frugt - det ville være en fejl, at løbe den anden vej, da Energiøen gerne skulle være noget af det, vi skal leve af i fremtiden.

Men skal det lykkes, kræver det, at vi lykkedes med at se mulighederne og ikke begrænsningerne ved Bornholms energieventyr. Som politikere bør vi arbejde sammen og vi bør lytte til det lokale erhvervsliv, når de gør os opmærksom på, at der er brug for at stå sammen.

Som ø skal vi stille krav til, at vi får Bornholm til at blive en del af de muligheder som der bliver skabt. Der ligger en række oplagte muligheder i, at vi får så meget vedvarende energi lige udenfor vores vindue.

Hvorfor stiller vi ikke krav til, at vi fx skal have den overskudsenergi som kommer ud af projekterne. Og hvorfor begynder vi ikke at arbejde på at skabe projekter, der kan sikre, at vi som samfund på Bornholm bliver en del af eventyret.

Jeg frygter alvorligt, at vi ikke lykkes med at se mulighederne, men kun begrænsningerne ved Bornholms energieventyr.

Det vil være en skam for både Bornholm og Danmark.

DAGENS DEBAT-CITAT Det kan meget godt være, at nogle detaljer i den fremførte kritik er ' det rene vrøvl', men det illustrerer jo også, at meget få måske er indviet i det virkelige forløb Benny Elmann-Larsen, Bodilsker.


OM DEBATINDLÆG

Indlæg skal være individuelt fremstillede, skrevet af bornholmsk bosatte eller bornholmsk relaterede personer - eller de skal handle specifikt om Bornholm.

Indlæg kan redigeres af redaktionen.

Læserbreve må højst være på 2.000 anslag inklusive ordmellemrum. Synspunkter på indtil 4.000 anslag kan kun forventes optaget efter aftale. Man kan ikke påregne at få returneret indlæg.

Klager over restaurationsbesøg og varekøb henvises til de respektive klagenævn.

Læserindlæg skal holde sig inden for lovens rammer og være affattet i et sobert og anstændigt sprog.

Debatindlæg modtages pr. post eller direkte afleveret hos Bornholms Tidende i Rønne. De kan dog med fordel sendes via e-mail til redaktion@tidende.dk - husk altid fuld postadresse på skribenten. Indlæg kan bringes i alle Bornholms Tidendes publikationer i en rækkefølge efter redaktionens skøn.

    Energiøen er meget mere end vindmøllerne til havs, skriver Peter Juel-Jensen, som mener, at der skal arbejdes bedre sammen for energieventyret. Arkivfoto"
2023-02-04 00:00:00,Energiøen - muligheder og omkostninger,Bornholms Tidende,"Energiø Bornholm er en enestående og historisk mulighed for øen, skriver borgmester Jacob Trøst (K). KOMMENTAR.

E nergiøen på Bornholm rykker nærmere, og det fylder mere og mere i bevidstheden for mange af os. Vi stiller sikkert spørgsmålene: Hvad betyder det for Bornholm, og hvilke muligheder indebærer det? Jeg har derfor sat gang i planlægningen af et åbent borgermøde, hvor alle kan komme og blive klogere på hele projektet og mulighederne for Bornholm.

Jeg har brugt en stor del af mit første år som borgmester på at sætte mig ind i netop de spørgsmål, for det er en historisk stor beslutning, og uanset, hvordan vi vælger at gribe det an, så vil det få indflydelse på hele Bornholms fremtid.

Sidste år skulle vi i Bornholms Regionskommune lægge et budget for 2023, hvor vi så ind i nogle massive besparelser, fordi vi har en for lav skatteindtægt i forhold til vores udgifter. Vi mangler ganske enkelt indtægter.

Dem har vi brug for, når vi skal sikre, at vores børn har gode rammer i deres opvækst, og vores ældre får en tryg og menneskelig pleje, når de har brug for det, samt alle de andre kommunale opgaver, vi skal løse.

Budgettet for 2024 bliver endnu værre kan jeg allerede nu afsløre, og jeg tror også vi alle er enige om, at vi gerne vil gøre os uafhængige af puljen for særligt vanskeligt stillede kommuner, der har ydet nødhjælp i form af milliontilskud til vores drift de seneste år. Og hvis vi fremover skal opretholde det nuværende serviceniveau i regionskommunen, så kræver det, at vi bliver 42.000 indbyggere til at betale.

Jeg tror også de fleste af os er kommet frem til erkendelsen, at vi skal aflevere et bæredygtigt samfund til vores børn og børnebørn.

At vi skal gøre, hvad vi kan for at passe på naturen og klimaet, og måske endda aflevere det i bedre stand end vi selv modtog det. Men den grønne omstilling koster.

Ikke bare penge, men også udsigt og areal.

Nogle vil påstå, at vi bare kan bygge atomkraft.

Polen planlægger et værk på den anden side af Østersøen. Det bliver væsentlig større end det landanlæg vi får udsigt til på Sydbornholm, men kommer til at producere nogenlunde samme mængde energi, og til en dyrere pris pr. megawatt. Direktøren for Seaborg, der udvikler en ny form for atomkraft, Troels Schönfeldt, udtalte sidste år, at Danmark ikke har tid til at vente på deres (Seaborgs) nye teknologi, men fortsat bør satse på sol-og vindenergi. Så det gør vi.

Energiø Bornholm består af en havvindmøllepark og et landanlæg, og i anlægsfasen, der formentlig varer omkring fem år, skal der bruges op til 600 mand (m/ k) til etableringen. Når vindmøllerne er i drift, siger erfaringen fra andre tilsvarende anlæg, at der er behov for omkring 50 mand pr. gigawatt, dvs. i dette tilfælde 150-200 mand, til servicering af vindmøllerne; altså folk, der sejler ud til møllerne og vedligeholder dem. Det kan være både elektrikere, smede og andre folk med en relevant uddannelse.

Hvis CIP/ Ørsteds planer om havvind 40 km fra Bornholms østkyst bliver realiseret, kan vi gange ovenstående tal med to.

Alle de folk skal også spise, transporteres, have tøj og huse at bo i og købe ind, og her regner man med, at et tilsvarende antal bliver beskæftiget med de afledte erhverv.

Både Rønne og Tejn, men især også Nexø er oplagt som havne til de skibe, der skal servicere vindmøllerne. Det vil skabe et helt nyt liv på havnene og i byerne omkring, og tiltrække de erhverv, der kan levere varer og assistance til arbejdet.

Selve landanlægget giver ikke mange arbejdspladser i driften, men de store mængder strøm, der bliver produceret, kan anvendes til mange formål, og det er her, der opstår endnu flere muligheder.

I dag ser man ofte vindmøller, der står stille, selv om vinden blæser. Det skyldes primært, at vi ikke kan aftage eller lagre al den strøm, der bliver produceret.

Ved store havvindprojekter er man naturligvis interesseret i at udnytte vindenergien hele tiden, og derfor er der stor interesse for at bruge overskydende vindenergi til at producere grønne brændstoffer (power-to-x eller ptx), som f. eks. brint, så der også er energi til, når vinden ikke blæser eller solen ikke skinner. Eller til at fremdrive fly, hvor batterier ikke er en mulighed, fordi de er for tunge.

DAT har annonceret, at de arbejder på, at flyve på brint allerede fra 2025.

Gotlandsbolaget, der sejler mellem Sverige og Gotland, har annonceret, at de vil indføre en brintdrevet hurtigfærge i 2030. I Schweiz kører der allerede brintdrevne lastbiler rundt og i København kører der taxaer på brint. Det er altså ikke kun "" fugle på taget"", selv om udviklingen naturligvis er i sin spæde start.

Ptx kan også give andre grønne brændstoffer som e-ammoniak og e-metanol; hvert brændstof har sine fordele og ulemper, og blandt andet skibsbranchen er ved at afklare, hvilket der er det bedste.

I produktionen af grønne brændstoffer skal bruges meget vand og meget strøm. I Esbjerg planlægger man for at anvende områdets spildevand til denne produktion. I processen afgives både ilt og rigtig meget varme, som er overskudsprodukter.

Varmen kan anvendes til fjernvarme og ilten kan anvendes til mere effektiv nedbrydning af slammet fra spildevandet. Der vil dog være så store mængder overskudsvarme, at det også giver mulighed for alternativ anvendelse, som f. eks. gartnerier i stil med dem man ser på Island, hvor varme kilder muliggør produktion af grøntsager året rundt.

Danmarks Tekniske Universitet (DTU) har gennem en årrække været meget aktive på Bornholm, idet vi er tæt på at være et ideelt "" testsamfund"", hvor det er nemt at måle output i forhold til input, når ny teknologi skal afprøves og nye ingeniører skal uddannes. Vi ligger isoleret i Østersøen og resultater kan nemt skaleres op, så der kan regnes på, hvordan det kan indføres i resten af landet eller andre steder i verden.

Af samme årsag er DTU en vigtig medspiller, når vi prøver at få det gamle smukke og fredede elværk i Rønne omdannet til hjemsted for vores erhvervsfyrtårn Baltic Energy Island, der blandt andet skal rumme et residential college.

Lige nu foregår enestående forhandlinger mellem kommune, ministerier, private aktører og uddannelsesinstitutioner for at det skal lykkes. Det vil tiltrække nye kompetencer, ny viden og data til Bornholm og det vil bidrage til at styrke vores virksomheders konkurrenceevne og accelerere den grønne omstilling.

Et residential college kan også gavne både Campus, hospitalet, Bornholms museum og andre, der måtte have brug for midlertidige boliger til studerende.

Vi er bekymret for vores unikke natur.

Landanlægget vil fylde 70-90 hektar, og selv om det "" kun"" er 0,15 % af Bornholms areal, så vil det med bygninger, der bliver op til 25 meter høje, naturligvis fylde i landskabet. Heldigvis bliver der lagt et stort arbejde i at få det indpasset i landskabet, så det skaber mindst mulige gener for natur og naboer. Og skulle vi komme dertil, at vi ønsker mere plads til grønne virksomheder, så er det oplagt at stille krav om, at en del af arealerne udlægges til biodiversitet.

Andre er bekymret for turismen på Bornholm med udsigt til vindmøller og landanlæg. Turismen på Fanø er til sammenligning ikke ramt af, at alle gæster skal køre gennem Esbjerg først. På Bornholm har vi til gengæld fået flere besøg fra udlandet, netop fordi vi er langt fremme med den grønne omstilling.

Det er der mange, der gerne vil se med egne øjne, og måske endda tage inspiration med til deres hjemland.

Energiø Bornholm er en enestående og historisk mulighed for øen. En mulighed for at skabe udvikling og arbejdspladser, tiltrække nye virksomheder og uddannelser, og i sidste ende gøre Bornholm 100 procent bæredygtig og selvforsynende, som et af de første steder i verden. Men det har også omkostninger, og det skal vi tale om i en åben dialog.

Ses vi til borgermødet?.

DAGENS DEBAT-CITAT Både Rønne og Tejn, men især også Nexø er oplagt som havne til de skibe, der skal servicere vindmøllerne.

Det vil skabe et helt nyt liv på havnene og i byerne omkring, og tiltrække de erhverv, der kan levere varer og assistance til arbejdet.

Jacob Trøst (K), borgmester.


OM DEBATINDLÆG

Indlæg skal være individuelt fremstillede, skrevet af bornholmsk bosatte eller bornholmsk relaterede personer - eller de skal handle specifikt om Bornholm.

Indlæg kan redigeres af redaktionen.

Læserbreve må højst være på 2.000 anslag inklusive ordmellemrum. Synspunkter på indtil 4.000 anslag kan kun forventes optaget efter aftale. Man kan ikke påregne at få returneret indlæg.

Klager over restaurationsbesøg og varekøb henvises til de respektive klagenævn.

Læserindlæg skal holde sig inden for lovens rammer og være affattet i et sobert og anstændigt sprog.

Debatindlæg modtages pr. post eller direkte afleveret hos Bornholms Tidende i Rønne. De kan dog med fordel sendes via e-mail til redaktion@tidende.dk - husk altid fuld postadresse på skribenten. Indlæg kan bringes i alle Bornholms Tidendes publikationer i en rækkefølge efter redaktionens skøn."
2023-02-06 00:00:00,Trøst kan lide arkitekters idé om sti igennem højspændingsanlæg,Bornholms Tidende,"Rekreative områder omkring energiøens landanlæg kan ifølge Jacob Trøst føre til nye udgiftsposter i det kommunale budget, men disse penge vil være godt givet ud, mener borgmesteren.

I torsdags fremlagde arkitekter fra Arkitema de foreløbige bud på, hvordan en højspændingsstation til Energiø Bornholm kan udformes.

Borgmester Jacob Trøst (K) fulgte debatten på Bornholms Højskole aftenen igennem, og han var godt tilfreds med, at arkitekterne har udtænkt forslag, der vil gøre energianlægget til et sted, der er værd at besøge.

- Når vi skal have så stort et anlæg, skal der være mulighed for at komme ud at se det tæt på. Jeg synes, det er spændende, hvis man kan kombinere det med et rekreativt område og et stiforløb, siger Jacob Trøst.

Han fremhæver "" Sprækkedalen"" og "" El-mindingen"" som de forslag, der tiltaler ham mest. De har det til fælles, at der skal plantes træer og buske på udvalgte steder omkring højspændingsstationen.

- Man kan jo gøre meget med træer og bevoksning, så det visuelt ikke fylder så meget.

Det er nogle store bygninger, så det giver mening at skjule anlægget fra de vinkler, hvor det generer mest, siger han.

Flere af arkitekternes idéer til udformningen af landskabet og bygningerne må forventes at gøre projektet dyrere for bygherren, Energinet. Det gælder ikke mindst idéen kaldet "" Sprækkedalen"", der går ud på at splitte det tekniske anlæg i to dele og kile en sti og et åløb ind mellem blokkene.

Regningen vil i sidste ende havne hos danskerne i form af de transmissionsafgifter, som alle elkunder betaler (se den sorte del i bunden af søjlerne i Dagens Variable Elpriser på side 2).

EKSTRAUDGIFTER Ender projektet med at indeholde nye stier, kan resultatet også blive en varig driftspost for regionskommunen.

- Det vil koste ekstra - og det vil måske også koste ekstra for os, hvis der kommer nogle nye kommunale arealer, som vi skal vedligeholde. Men jeg synes, det er godt givet ud, siger borgmesteren om ekstraomkostningerne, der for Energinets vedkommende vil være i millionklassen.

Han hæfter sig i øvrigt ved det store engagement, han mærkede i salen på højskolen torsdag aften.

- Både skeptikere og tilhængere er gået konstruktivt til det her, siger borgmesteren.

Det er hans opfattelse, at bornholmernes bemærkninger er blevet indarbejdet i forslagene, som Arkitema fremlagde torsdag aften.

- Jeg synes, det er meget positivt at se, at de input fra første workshop rent faktisk er blevet brugt.

FERIEMINDER FRA FANØ I debatten har der været rejst bekymringer om konsekvenserne for turisthvervet, hvis sommerhusgæster skal passere forbi et omfattende energianlæg på vejen til deres feriebolig. Jacob Trøst frygter ikke, at landanlægget og udsigten til havvindmøller fra stranden vil have den effekt.

- Hele min opvækst er jeg kommet på Fanø, og vi kørte igennem Esbjerg for at komme derover. Det har ikke gjort Fanø mindre attraktiv, selvom Esbjerg er en by med meget industri og en stor havn. Personligt tror jeg ikke, at det får indflydelse for turismen.

Tværtimod tror jeg, at det kan tiltrække folk og studerende, at vi bliver en energiø.

Netop pointen om Fanø og Esbjerg gjorde han også brug af i den kronik, som Tidende bragte lørdag. I kronikken løfter Trøst sløret for, at han har sat gang i planlægningen af et åbent borgermøde om energiøen og mulighederne for Bornholm.

Han fremhæver også det mangeårige samarbejde med Danmarks Tekniske Universitet, der er med i erhvervsprojektet Baltic Energy Island.

FEM HEKTAR TIL TEST Partnerne i samarbejdet arbejder blandt andet for, at der kan etableres et fem hektar stort testsite i forlængelse af landanlægget.

"" Området skal ligge i sammenhæng med landanlægget og bruges til test og demonstration af elektrolyseanlæg til power-to-x, udvikling af AC/ DC konverteringsteknologier (veksel-/ jævnstrøm, red.) samt lagringsteknologier til el og varme"", oplyste kommunens administration i et notat for kommunalbestyrelsen i september.

For Jacob Trøst vil det være optimalt med en kombinationen af et testområde og en arkitektonisk udformning, der tillader, at besøgende kan komme tæt på og lære om det banebrydende energianlæg.

- Det bliver et unikt anlæg. Der kommer allerede mennesker fra hele verden for at se på, hvad der foregår på Bornholm inden for den grønne omstilling, siger borgmesteren.

I kronikken fremhæver han en række fordele for Bornholm, heriblandt det residential college, som DTU ønsker at oprette og derved bringe studerende til Bornholm i kortere perioder. Campus Bornholm, DTU og kommunen er for tiden i gang med at undersøge muligheden for at etablere deciderede kollegieboliger, der også kan komme hospitalet, museet og andre bornholmske aktører til gode.

"" Lige nu foregår enestående forhandlinger mellem kommune, ministerier, private aktører og uddannelsesinstitutioner for, at det skal lykkes. Det vil tiltrække nye kompetencer, ny viden og data til Bornholm og det vil bidrage til at styrke vores virksomheders konkurrenceevne og accelerere den grønne omstilling. Et residential college kan også gavne både campus, hospitalet, Bornholms Museum og andre, der måtte have brug for midlertidige boliger til studerende,"" skrev borgmesteren.

De tre konceptforslag og det øvrige materiale, som blev fremvist på workshoppen i torsdags, kan man de kommende dage se på rådhusafdelingen Snorrebakken. Der er offentlig adgang mandag og tirsdag.

    "" Sprækkedalen"" var navnet på et af de tre eksempler, som arkitekterne fra Arkitema fremlagde i torsdags. Foto: Jakob Nørmark
    Jacob Trøst (th.) deltog i workshoppen på Bornholms Højskole torsdag aften. Her ses han i samtale med Fridrik Adamsson, der bor tæt på bruttoområdet, hvor landanlægget fra 2025 skal opføres. Foto: Jakob Nørmark"
2023-02-07 00:00:00,Havvindmølleprojekt må vente: ' Det er drønærgerligt',Bornholms Tidende,"Man kan få tilladelse til at opsætte havmøller på to måder. Sagsbehandlingen for en af dem sættes nu i bero, hvilket også sætter Bornholms Havvinds ansøgning på pause. ENERGI.

D er trykkes nu pause på det, der potentielt kunne have været mange flere danske havvindmøller. Sagsbehandlingen af havvindmølleprojekter og andre vindenergiprojekter under den såkaldte åben dør-ordning stilles nu i bero. Det oplyste Energistyrelsen i en pressemeddelelse mandag. Åben dør-ordningen er en af de to måder, man i Danmark kan få tilladelse til at etablere en havvindmøllepark. Her sender en projektudvikler en uopfordret ansøgning. Den anden mulighed er ved et udbud, hvor staten udbyder et projekt, som det eksempelvis er tilfældet ved Energiø Bornholm, og det ærgrer forperson for Bornholms Havvind, Helle Munk Ravnborg, at det lige nu ikke vil være muligt at sende ansøgninger ind under åben dør-ordningen.

- Det betyder konkret, at hvis vi sender vores ansøgning ind nu, så vil de ikke kunne starte behandlingen af den, og det er selvfølgelig drønærgerligt. Men mon ikke, at de også selv synes det, så man gør alt for at finde ud af det hurtigt. Det vil jeg tro, siger Helle Munk Ravnborg.

ANSØGNING SAT PÅ PAUSE Foreningen Bornholms Havvind ønsker at opsætte en lokalt ejet havvindmøllepark med en kapacitet på 100 megawatt, og man var så småt ved at være klar til at sende den første del af ansøgningen, under den for nuværende lukkede åben dør-ordning, ind til Energistyrelsen, fortæller forpersonen.

- Vi havde varskoet Energistyrelsen om, at vi ville sende vores ansøgning frem i to dele, fordi vi skal jo samle finansieringen hos folk, men den tekniske del har vi mere eller mindre på plads, hvor der kun mangler de sidste undersøgelser. Det regner vi med at få på plads indenfor de næste par uger, og vi er nærmest klar til at sende den del af ansøgningen ind, men det giver jo ikke så meget mening, når det ikke må behandles nu, siger hun og fortsætter: - Vi ved jo meget lidt indtil videre, men jeg går ud fra, at man ikke sætter det på pause med så kort varsel, uden at der er en meget god grund til det. Det bliver interessant at finde ud af, hvad det konkret er.

FARVEL TIL DEN LAVE ELREGNING Energistyrelsen oplyser i pressemeddelesen, at sagsbehandlingen under åben dør-ordningen er stillet i bero, da tildelingen af tilladelser under ordningen kan være i strid med EU-retten.

Derfor er sagsbehandlingen af alle igangværende sager sat i bero, indtil sagen er undersøgt nærmere, oplyses det.

Det undrer Ulrich Bang, der er markedschef for klima, energi og miljø i Dansk Erhverv.

Han peger på, at ordningen har eksisteret siden 1999.

- Jeg er en smule chokeret. Det virker absurd, at behandlingen nu sættes i bero på baggrund af noget, der måske kan være statsstøttestridigt, som har eksisteret i 24 år, siger han ifølge Ritzau.

Han peger på, at der aktuelt ligger eksisterende ansøgninger på 13 gigawatt. Dansk Erhverv har regnet på, hvilke betydning det kan få for danskerne.

- Tager vi alene de seks gigawatt, som Ørsted og CIP har talt om, vil det kunne reducere elregningen for danskerne med ti milliarder kroner. Faktum er, at hvis det ikke kommer igennem, kan danskerne vinke farvel til den lave elregning, de ellers havde håbet på, siger Ulrich Bang.

Projektet melem Ørsted og CIP, der omtales, er de to havvindmølleparker, som Ørsted har indgået en aftale om at forsøge at få opført i samarbejde med investeringsselskabet CIP syd og øst for Bornholm.

Man skal have en stribe tilladelser fra Energistyrelsen for at kunne opsætte havvindmøller.

Først skal man have tilladelse til at lave undersøgelser på havet, og hvordan det påvirker naturen i området. Derefter kan man få en etableringsgodkendelse og siden tilladelse til at udnytte energien. Undervejs sendes ansøgningen også i høring. Indtil videre må Bornholms Havvind væbne sig med tålmodighed.

- Vi kan ikke gøre så meget andet end at vente og se, og så kan vi jo i stedet sende vores ansøgning ind samlet, når der forhåbentlig inden længe bliver åbnet op for det igen, siger Helle Munk Ravnborg."
2023-02-09 00:00:00,Bornholm er gidsler i vindmølle-drama,Bornholms Tidende,"Energistyrelsens suspendering af åben dør-ordningen kan være katastrofal for Bornholms havmøllefremtid. I den kommende tid er vores samfund ufrivillige gidsler i dramaet om Østersøens havbund.

De tektoniske plader bevæger sig voldsomt i Østersøen i denne tid. Topmødeaflysningen, Nordstream 1 og 2-sprængningerne og den øgede sikkerhedstrussel fra øst er krusninger på overfladen, mens havbundens fremtid nu er på vej op i luften.

Frem til mandag kunne Bornholm se frem til fire havmølleparker i de kommende år: Statens energiø på 3 GW, CIP's to parker på tilsammen 3 GW og den folkeejede Bornholms Havvind med 0,1 GW. Statens energiø står til at sende strøm ud på det europæiske marked og vil ud af sin pris på op mod 100 milliarder kroner ende med at give et underskud på cirka 10 milliarder - lidt under en halv Øresundsbro har professor i økonomistyring Per Nikolaj Bukh ved Aalborg Universitet tidligere vurderet.

Det skyldes netop åben dør-ordningen, hvor private kan opføre havmølleparker på dansk havbund uden betaling. CIP's private planer om 3 GW ekstra møller er dermed ifølge professoren en 10 milliarder dyr streg i regning for statens grønne energiproduktion.

Men det tyder altså på, at der arbejdes på at viske stregen ud.

Det er måske godt for Danmark og måske også for Bornholm på den lange bane. Men med det nære lys tændt ser det alvorligt ud. Statens energiø skaber formentlig ikke nævneværdigt mange arbejdspladser eller nye muligheder, når først den er bygget, mens de ekstra 3 GW fra CIP vil skabe en overflod af varmeenergi, fordi de enorme mængder af strøm skal omdannes til brint og i den proces tabes 40 procent af strømmen på varme.

Den kan bruges til nye erhverv på Bornholm. Den energifest er rykket et langt skridt ud i fremtiden eller helt aflyst, hvis ikke CIP og dermed også Bornholms Havvind får lov at opføre deres planlagte havmøller på gratis dansk havbund.

Bornholm har en hårdt plaget økonomi og en befolkningsudvikling, der kommer til at sprænge budgetterne i den kommende tid. Derfor er havmølleeventyret med overskudsvarme, billig energi og masser af kommercielt vindmølleaktivitet en vigtig økonomisk motor for vores samfund.

Energiøen og Rønne Havns offshore-tilbud er fortsat i fuld gang, så eventyret findes endnu i en light version.

Men Energistyrelsens suspendering kan medføre en for Bornholm langt mindre lykkelig slutning på det kæmpestore havmølleeventyr."
2023-02-09 00:00:00,Peter Juel er ' meget bestyrtet' over statens pauseknap,Bornholms Tidende,"Helt mærkværdigt hvis statsadministrationen sætter snubletråd ind for mere havvind, som brede Christiansborg-flertal har arbejdet på at etablere i flere år, siger det bornholmske folketingsmedlem, der i første omgang vil gå videre med ssagen internt i Venstre.

Det kommer bag på folketingsmedlem Peter Juel-Jensen (V) at kunne læse, at embedsfolk i Energi-og Klimaministeriet allerede sidste sommer ledte efter muligheder for at kunne afvise nye havvindmøller efter den åben dør-ordning, der mandag officielt blev sat på pause.

Dokumenter udleveret i en aktindsigt til Zetland viser, at embedsfolkene havde adskillige mulige begrundelser oppe at vende, og at et hensyn til statens økonomi i de kommende statslige energiøer vejede tungt i embedsfolkenes søgen efter begrundelser for at afvise privat finansierede havvindmøller efter åben dør-ordningen.

- Det er meget nyt for mig. Jeg håber ikke, at aktindsigtens oplysninger om ministeriets handlemåde er i overensstemmelse med sandheden, siger Peter Juel-Jensen.

Efter at have fundet Zetlands artikel oplyser det bornholmske folketingsmedlem, at han vil tale om sagen med Venstres politiske ordfører Morten Dahlin og klimaordfører Linnea Søgaard-Lidell.

- De seneste to år har vi på Christiansborg brugt megen energi på at etablere mere havvind, fordi det er en af de billigste måder at skaffe mere grøn energi til Danmark. Så virker det fuldstændig mærkværdigt, at man andre steder i statsadministrationen prøver at sætte snubletråd ind for de samme projekter, siger Peter Juel-Jensen.

Venstre-manden undrer sig desuden over, at hverken EU-Kommissionen eller kommissær Margrethe Vestager kendte til en mulig konflikt mellem åben dør-ordningen og EU-retten, før regeringen mandag satte 33 planlagte havvindmølle-projekter på pause, begrundet i den mulige konflikt.

- Det virker mærkværdigt, at man netop her i 11. time bliver opmærksom på, at havvindmøllerne efter åben dør-ordningen kan være i konflikt med EU-retten, siger han.

Peter Juel-Jensen finder sagen direkte relevant på Bornholm, fordi Ørsted og CIP har ansøgninger om to nye havvindmølleparker nær Bornholm blandt de 33, der mandag fik sagsbehandlingen stillet i bero.

- Jeg er meget bestyrtet, også på det bornholmske samfunds vegne. Vi er i gang med at tage en meget svær snak om den kommende energiø. Så er det slemt, hvis det hele nu bare er noget, som vi leger, siger han.

- Energiøen skulle gerne være en god sag, for den peger i en retning ud af den lettere pessimistiske suppedas, som vi befinder os i på Bornholm. Nu står vi så med noget, der kan bringe os ud af den suppedas på en måde, der peger fremad, også for resten af landet. Også derfor kan det gøre mig fløj-forbandet, hvis det så viser sig, at nogen i statsadministrationen ikke har haft rent mel i posen, siger Peter Juel-Jensen."
2023-02-09 00:00:00,Energiinteresserede kan sætte kryds i kalenderen,Bornholms Tidende,"Borgmesterens perspektiverende borgermøde om energiøen og de afledte konsekvenser og muligheder for Bornholm bliver afholdt 30. marts.

- Ses vi til borgermødet? Med dette spørgsmål afsluttede Jacob Trøst den kronik, som Tidende bragte i lørdags.

Umiddelbart vil mange have svært ved at besvare den retoriske afrunding af debatindlægget, da det ikke fremgik, hvornår borgmesteren påtænker det borgermøde, som han introducerede.

De seneste dage er datoen faldet på plads.

Jacob Trøst oplyser til Tidende, at borgermødet skal finde sted torsdag den 30. marts i Svanekehallen.

Jacob Trøst fortæller, at et af formålene med borgermødet er at få fakta på bordet.

- Det er for, at vi får et fælles billede af, hvad energiøen er for noget. Der er jo meget debat, og jeg fornemmer, at mange er nysgerrige på det, siger den konservative borgmester til Tidende.

Han lægger op til, at borgermødet kommer til at skille sig ud fra den stribe af borgermøder om Energiø Bornholm, som kommunen siden efteråret 2021 har arrangeret sammen med Energinet og Energistyrelsen. Mens tidligere borgermøder og den seneste tids arkitektworkshops har handlet specifik om energiø-projektet og i særdeleshed landanlægget, vil Trøst gerne have en debat om betydningen og mulighederne for Bornholm i bredere forstand.

På dagsordenen kan man forestille sig elektrolyseanlæg, overskudsvarme, erhvervsparker, arbejdspladser og forsyningssikkerhed - fordele og ulemper stillet op over for hinanden.

Siden nytår har både fremtrædende folk fra erhvervslivet og politiske partier efterspurgt en diskussion om følgevirkningerne af energiøen og - i erhvervsfolkenes tilfælde - en tydeligere kurs fra kommunalbestyrelsen, der opfordredes til at stille krav til myndighederne og Christiansborg.

Når regionskommunen til tider har fremstået passiv i energiødebatten, hænger det til dels sammen, at det ikke er et kommunalt projekt og derfor er begrænset, hvad Bornholms Regionskommune og de lokalt folkevalgte har at skulle have sagt, selvom det er kommunens opgave at lave en lokalplan for højspændingsstationen, forklarer Jacob Trøst. Han har tidligere fortalt om bekymringen for, at staten ville koble kommunen af processen og trumfe et landsplansdirektiv igennem. At det lykkedes regionskommunen at få Energinet med på ideen om et arkitektforløb med workshops, hvor bornholmerne har kunnet få indflydelse på udformningen, ser Jacob Trøst som et bevis på, at samarbejdsstrategien har været fornuftig.

- Nogle siger, at vi har en skjult agenda, men vi lægger det frem, som vi ved. Der er stadig mange usikre faktorer. For eksempel ved vi ikke, hvordan landanlægget kommer til at se ud, og om Bornholm er attraktiv for de virksomheder, der vil lave power-to-xs - eller om Bornholms elnet bliver koblet på energiøen, opremser Jacob Trøst."
2023-02-11 00:00:00,CRT gør vejen kortere fra Christiansborg til Christianshøj,Bornholms Tidende,"I Hasle sidder en gruppe forskere, der ikke alene studerer de regionale udviklingsmuligheder her på øen, men overalt i de danske landdistrikter.

Vil man kende fremtidens muligheder og udfordringer for Bornholm, er det en god idé at køre en tur til Hasle. Her sidder en gruppe forskere, der ikke alene studerer de regionale udviklingsmuligheder her på øen, men overalt i de danske landdistrikter.

Men med hovedsæde i Hasle.

Center for Regional-og Turismeforskning (CRT) har også en underafdeling i København, hvor halvdelen af centrets 15 medarbejdere blandt andet er beskæftiget med at (videre) udvikle en økonomisk model, som Finansministeriet bruger. Men her i Hasle bliver der forsket på livet løs i, hvordan man bedst får udviklet landets landdistrikter, forklarer centrets leder Anne Thomas smilende.

Direktøren hælder kaffe op, mens hun forklarer, at det var interessen for regional udvikling, der både fik hende til at gå ind i politik og senere forlade sin politiske post som viceborgmester på Bornholm for Alternativet, da muligheden bød sig til at blive leder af CRT.

- Jeg har egentlig en baggrund som eksportingeniør.

Men jeg sad i bestyrelsen for CRT, fordi jeg interesserede mig meget for regional udvikling. Og da posten som leder blev ledig, blev jeg opfordret til at søge den.

Anne Thomas fik jobbet på betingelse af, at hun forlod politik, så det gjorde hun. For selvom viceborgmesterposten var både givende og krævende, var kommunalbestyrelsesarbejdet trods alt kun en fritidsbeskæftigelse.

Og stillingen her var et drømmejob, der sjældent bliver ledigt.

- Jeg er jo også stadig engageret i øens udvikling.

Det er bare en anden vinkel, jeg har på det nu.

Anne Thomas tiltrådte stillingen i 2019 - få måneder inden coronakrisen gjorde hende til en chef, der næsten udelukkende kunne tale med sine medarbejdere på computerskærmen.

- Så jeg føler næsten lige, at jeg er landet.

Men siden jeg kom til, har vi også flyttet kontor, forklarer hun.

DISKUTERER ØENS FREMTID Den bornholmske del af forskningscentret lå tidligere i de historiske rammer i Nexø på Stenbrudsgården, hvor renoveringen var foretaget af genbrugsmaterialer, der pegede tilbage i tiden. Nogle af håndtagene var endda fra 1600-tallet. Det var derfor også rent arkitektonisk en forandring, da centret sidste år flyttede fra Nexø ind i helt moderne lokaler i Hasle. Indenfor har Gudhjem-kunstneren til gengæld skabt fire store vægmalerier af de fire årstider, der sætter farve på de billigere lokaler, som på flere planer peger ind i en bæredygtig fremtid.

- Vi tog en budgetgennemgang i forbindelse med coronanedlukningen og fandt ud af, at vi før betalte over 60.000 kroner per skrivebordsplads, så det var meget billigere her, men vi har faktisk været rigtig glade for at skifte, fordi det gav et behageligere indeklima at være her end i den ellers besjælede gamle bygning. Men her har vi også fået det her meget lyse, åbne lokale, hvor vi har haft vores videnscafeer, siger hun og nikker mod det åbne lokale.

- Før var det mest tænkt til at fortælle om vores arbejde, men nu er det også tænkt som en slags netværkscafeer for især øens beslutningstagere, så vi giver plads til, at de kan diskutere, hvor Bornholm skal hen. og hvordan arbejder man med regional udvikling.

Sidst vi havde videnscafe var folketingspolitikeren Peter Juel-Jensen, borgmester Jacob Trøst og hospitalschefen blandt andre med, forklarer hun.

- Frem for vi bare alene står og siger, hvad vi har fundet ud af, ville vi gerne skabe et forum, hvor man også i en bredere kreds kan få drøftet nogle af de her ting, der er afgørende for øens udvikling. Skal vi have en energiø? Og hvordan får vi kompetencerne til det? Skal der være en uddannelse til den? Alt det, som vi sidder og forsker i, er jo dybt relevant for Bornholm, siger hun med et smil.


OPSTOD MIDT SI KRISE

Da Anne Thomas tiltrådte sin stilling i - i 2019 - havde centret 25 års-jubilæum.

- Det startede med, at der var nogle forskere på Bornholm. Jeg tror, det startede med et EU-projekt, der så blev gjort permanent, selvom forskningscentre normalt skal være tilknyttet et universitet eller være et såkaldt GTS-institut som meteorologisk institut eller teknologisk institut, men vores center fik en særstatus. På det tidspunkt havde der været en stor krise på Bornholm i 1990' erne. Det var virkelig tungt, så man havde besluttet sig for at lave en bornholmerpakke, og så kom vi på finansloven.

I alt arbejder der i dag 15 medarbejdere på centret. Men det er ikke alle, der sidder på Bornholm.

Center for Regional-og Turismeforskning (CRT) har også en underafdeling i København, hvor halvdelen af centrets 15 medarbejdere blandt andet er beskæftiget med at (videre) udvikle den eneste regionaløkonomiske model i Danmark. Men centrets hovedsæde ligger altså i Hasle. Og her bliver der forsket i, hvordan man bedst får udviklet landets landdistrikter.

- I dag er der meget stille, siger Anne Thomas nærmest undskyldende, mens hun viser rundt.

- Her sidder normalt Marianne fra administrationen.

Derinde sidder et it-firma, som også er vores it-supporter. Her har vi seks forskere siddende, men vi har også forskere ansat i København. Men det her er Jesper Manneke, siger hun og nikker mod en smilende mand.

- Han sidder især med erhvervsforskning og med forskellen på, hvordan man laver innovation i små lokale virksomheder i forhold til, hvordan man driver innovation i nogle af de højteknologiske eksportvirksomheder.

Men du forsker også i cirkulær økonomi, ikke? - Jo, det er jo et lille sted, så du skal vide lidt om det hele, svarer han.

I øjeblikket arbejder han blandt andet selv med flere projekter i forbindelse med Bornholm som energiø og problemstillingen med mangel på arbejdskraft, forklarer han.

- Jeg arbejder en del med statistik og meget store registerdata i vores model, der kan fremskrive tendenserne på arbejdsmarkedet.

På den måde kan man forudse, hvad man kommer til at mangle af forskellige typer arbejdskraft i år det og det i den og den landsdel, siger Jesper Manneke.


KLÆDER POLITIKERE PÅ

Forskningen bruges af forskellige landdistriktsaktører både nationalt og decentralt rundt omkring i landet. Her på øen er forskningen fra CRT for eksempel med til at klæde kommunalbestyrelsen på til at træffe beslutninger, men helt generelt er forskningen både rettet mod borgerne, de forskellige aktører i landdistrikterne og politikerne på Christiansborg, som har til opgave at udvikle en egn som Bornholm, forklarer Anne Thomas.

- Vi forsker i arbejdsmarkedet, turisme, kommunale forskelle og i det hele taget erhvervsfremme, siger Anne Thomas, der selv er involveret i flere af centrets projekter, men helst undgår for meget fagforskning, så der også er tid til ledelse.

- Min dagligdag er jo delt lidt mellem København og Bornholm. Jeg er i hvert fald gennemsnitlig minimum en dag om ugen i København. Det kan så være to dage nogle gange. Nogle gange starter min dag derfor med at tage til København. Som direktør er min opgave selvfølgelig, at der er en retning på, så vi som center får en fælles fortælling, som folk kan følge med i.

Det handler kort sagt om at gøre vejen kortere fra Christiansborg til både Christianshøj og Christiansfeld.

- Når man sidder i København og arbejder på Christiansborg, så er det nogle gange svært at se den virkelighed, der foregår i de her meget forskellige 98 kommuner, vi har.

Så det er vores opgave at sikre os, at beslutningstagerne kender de meget nuancerede virkeligheder, de meget nuancerede forskelle, der er på, hvad det vil sige at være en dansker.

Fordi hvis man ikke forstår nuancerne, så kommer man nogle gange til at lave nogle beslutninger, som man ikke har gennemtænkt.

Og for os er det ikke afgørende, om de tager den ene eller den anden beslutning.

For os er det afgørende, at de ved, hvad de gør, når de tager beslutningen.

Så det er det, der er vores opgave, det er at sørge for, at beslutningstagerne kender nuancerne i deres valg.

Så I arbejder også for politikerne på Christiansborg? - Ja, det gør vi. Det er en del af min hverdag også at være til møder i forskellige ministerier eller udvalg på Christiansborg, der har med landdistrikterne at gøre.

Kan du give et eksempel på, hvordan der er forskelle på at være dansker afhængig af, hvor du bor? - Turismechefers job afhænger for eksempel meget af, hvor de bor. I Esbjerg handler det groft sagt om at sælge sommerhus til tyskere, og i København handler det lige så firkantet sagt om at sælge hoteller til kinesere.

Og det ene sted vil kunderne have natur, mens de det andet sted vil have kultur og indkøb. På samme vis er det også, hvis man er en virksomhed i københavnsområdet, så arbejder man måske med finansiering, og man har 100 ansatte, hvoraf de 90 har en videregående uddannelse.

- Hvis man er en virksomhed på Bornholm, så har man måske fire ansatte, og chefen er også faglært. Og der er ikke tid til at lave de store strategier og rekrutteringsplaner og innovationsprojekter. Det er bare en helt anden virkelighed.

KOMPLICEREDE REGNESTYKKER Den virkelighed skal man som politiker forstå, når der skal afsættes penge til udviklingen rundt omkring i landet.

- I landdistrikterne starter virksomhederne tit i det små med en hobby, der vokser sig større. Så hvis man laver en lov, hvor man bare tænker, at virkeligheden består af højteknologiske virksomheder, der kan arbejde sammen med universiteter, så har man altså glemt en meget stor del af Danmarks erhvervsliv.

Så det er sådan nogle ting, vi skal huske, og det peger vores forskning også på, siger Anne Thomas og forklarer, at kravene til grøn omstilling for eksempel også rammer skævt i landet. I Danmark er det blot 14 brancher, der står for 90 procent af CO2-udledningen.

Og når man beder virksomhederne om at reducere deres CO2-udslip med 70 procent, rammer det derfor især bestemte brancher.

- I København bliver erhvervslivet stort set ikke ramt. Men på Bornholm er det 15 procent af vores arbejdsmarked, der arbejder i en klima-eksponeret branche, som - Vi har ikke lavet en opskrift på Bornholms sjæl. Men vi arbejder for eksempel med at undersøge, hvad betyder, når der bliver man kalder det. Det gælder ikke mindst landbruget. Hvis de skal leve op til CO2-kravene, så skal de rykke sig rigtig meget, ellers så bliver det bare svært at være landmand, siger hun.

CRT's forskere har blandt andre også interviewet en del landmænd om arbejdsmarkedets udfordringer, mens et andet stort forskningsprojekt handler om at undersøge, hvilke tilflyttere der kommer til øen.

- Vi undersøger, hvor mange af dem, der får hjælp på Business Center Bornholm, og hvad er det for nogle typer, der kommer ind den vej med tilflytterguiden Rune Holm, og hvem der kommer bare af sig selv. Og det kan godt blive nogle komplicerede regnestykker, siger hun og griner.

- Vi har mange, mange datatråde, for vi har direkte adgang til Danmarks Statistiks data, siger Anne Thomas og tilføjer, at centret endda også samarbejder på tværs af landegrænser for at forske i landdistrikterne, herunder Bornholm. For sommetider kan det være godt at kigge ud i verden for at blive klogere på sig selv, som hun siger.

Hvad er den største udfordring for at udvikle det bornholmske samfund? - At få arbejdsmarkedet til at fungere, svarer hun straks.

- Det er en høne og ægget-ting for Bornholm, for vi kan faktisk se en nøje sammenhæng mellem indbyggertallet og hvor mange job, der har været. Med den grønne omstilling er det jo nogle andre typer job, der kommer til at være fremover. Det bliver overhovedet ikke nemt. Det er ikke umuligt, men det bliver overhovedet ikke nemt at sørge for, at de rette personer bor på Bornholm til et eksisterende job.

Kommer der flere akademiske jobtyper med den grønne omstilling? - Når vi kigger på fremtiden, så kommer der generelt flere akademikere. Der kommer mange flere nye akademiske job, end der kommer faglærte job.

- Men, siger hun med styrket stemme.

- Vi uddanner endnu flere akademikere, så er der faktisk rigeligt af dem i nogle erhverv.

- Der kommer ikke nær så mange nye faglærte jobs, men vi uddanner heller ikke så mange faglærte, så der kommer til at være større mangel på nogle typer faglærte.

- Der kan dog også komme efterspørgsel på visse typer akademikere, understreger hun.

- Hvis vi får en energiø, har vi for eksempel ingen kemiingeniører, der kan arbejde med power-to-x, ligesom der kan komme en større efterspørgsel efter smede i forbindelse med energiøen. Vi har jo i forvejen nogle virksomheder her på Bornholm, som er rigtig glade for deres smede.

Og hvis vi så får flere ekstra smede og folk, der kan noget med kemi, så er vi jo også nødt til at have nogle flere sygeplejersker og pædagoger. Og så skal de også have noget at bo i. Der mangler boliger. Specielt hvis man skal nå politikernes mål om at nå 42.000 indbyggere.

Grunden til, at man siger, at der skal være 42.000 på Bornholm, er, at der så er nok til at tjene penge til at betale skat til at kunne betale pleje af ældre og vores børn.

- Men hvis der skal være 42.000, så skal der være flere job. På den måde interesserer det os også, at erhvervslivet skaber vækst.

Ikke for vækstens egen skyld, men fordi vi går op i at få flere arbejdspladser til øen, så vi også kan bevare vores identitet på øen.

Hvem er det, vi er som samfund? Det interesserer os også. Hvad vil det sige at være Bornholm? Bornholm er noget særligt, som rækker ud over, at der er nok arbejdspladser og 42.000 indbyggere. Så vi skal jo bevare Bornholms sjæl.

Og hvad er det så? opkøbt gårde eller landbrug. Betyder det så noget, om det er en anden landmand, der køber en gård, eller om det er en kapitalfond fra Holland, der køber en gård. Hvad betyder det, om man gør noget for lokalmiljøet? Så det er nogle ting, vi kigger på.

Hvor går det allerbedst i forhold til udviklingen på Bornholm? - Det har været en god tid for turismen de seneste år, og det er restauranter og hoteller, der er de helt store jobskabere i den seneste tid. Det er dem, der sammen med sundhedsområdet har skabt mange job. Det, der kan være bekymringen, er selvfølgelig, hvordan reagerer man nu på en økonomisk krise.

Det, der er kendetegnet ved den tid, vi er i lige nu, det er den omstillingsfase. Det er ikke kun en miljømæssig omstilling, det er også en økonomisk omstilling. Så der er rigtig mange forandringer på vej.

Selv er CRT også i rivende udvikling.

- De seneste tre år har vi også forsøgt at være bedre til at få fortalt historien. Medierne har i højere grad trukket os ind og brugt os som eksperter, og vi er dem, der bliver inviteret med til at skulle holde oplæg for folketinget osv. Der er vi slet ikke nået i mål endnu, men der er flere, der forstår, hvad vi laver. Og det kræver, at vi også selv kender retningen, så vi skal ikke løbe rundt efter projekter, så vi også har noget at lave næste år. Vi er nødt til også at sige nej, så vi ikke trækker fokus fra det, som egentlig er det samlede formål.

Selvom virksomheden også har haft sin del af sygemeldinger og stressramte medarbejdere, beskriver hun den generelle sociale trivsel som høj. Hver anden uge mødes medarbejderne på Bornholm også til fælles morgenmad om onsdagen, mens hun normalt mødes med de københavnske medarbejdere om torsdagen. Og i juletiden er det en tradition, at alle møder hinanden hjemme hos en eller tager ud at spise sammen.

Hvad synes du, er det sværeste ved at være leder? - Jeg synes, det sværeste er, når man kun har én leder. Hvis der er én virksomhed her på Bornholm, hvor lederen har rigtig mange kloge hoveder omkring sig, så er det her, men ved dagens slutning er det jo mig, der skal tage beslutningen. I et ægtepar er man jo to om at tage beslutningen, så der kan man altid give den anden skyld, griner hun.

- Men det sværeste her er, hvis jeg er usikker på, om det er den rette beslutning, så ender det jo med, at jeg tager den beslutning, som jeg stoler på, men her går jeg i en vis forstand alene med usikkerheden op til beslutningen er taget, og jeg har ingen chef at brokke mig til, hvis jeg så tager fejl, siger hun og bløder op i et smil.

- Men jeg kan omvendt godt lide at finde retningen for virksomheden, og jeg bliver begejstret over at se muligheder og få dem skabt. Det begejstrer mig at se CRT, og hvad det kan blive, og tage ansvar for at få det bragt derhen. Det synes jeg er spændende.

Når man sidder i København og arbejder på Christiansborg, så er det nogle gange svært at se den virkelighed, der foregår i de her meget forskellige 98 kommuner, vi har. Så det er vores opgave at sikre os, at beslutningstagerne kender de meget nuancerede virkeligheder Anne Thomas Hvis der er én virksomhed her på Bornholm, hvor lederen har rigtig mange kloge hoveder omkring sig, så er det her Anne Thomas.

    Anne Thomas tiltrådte stillingen i 2019 - få måneder inden coronakrisen gjorde hende til en chef, der næsten udelukkende kunne tale med sine medarbejdere på computerskærmen. Foto: Per Frost
    I alt arbejder der i dag 15 medarbejdere på centret. Men det er ikke alle, der sidder på Bornholm. Foto: Per Frost
    Center for Regional-og Turismeforskning rykkede efter coronakrisen sit hovedkontor til Hasle. Foto: Per Frost"
2023-02-13 00:00:00,Fremtidens kilde til vækst? Overskudsvarme fra foreslået elektrolyseanlæg kan dække Bornholms fjernvarmeforbrug fire-ti gange,Bornholms Tidende,"De enorme mængder spildvarme fra et power-to-Xanlæg knyttet til CIP og Ørsteds havvindmølleparker, der for en uge siden blev sat i bero af Energistyrelsen, vil kunne danne grundlag for gartnerier, dambrug og andre varmeslugende erhverv inden for få år på Bornholm. Business Center Bornholm satte i sidste uge fokus på mulighederne ved en innovationsworkshop.

Det er ikke mere end et halvt år siden, offentligheden første gang hørte om Copenhagen Infrastructure Partners' (CIP) vision om at opføre to havvindmølleparker øst for Bornholm i samme store skala som statens energiøprojekt ud for sydkysten.

Energiselskabet Ørsted gik i efteråret med i CIP's projekt, som i modsætning til Energiø Bornholm ikke handler om at føre strøm væk fra Bornholm i kobberkabler, men derimod om at konvertere energien til brint i elektrolyseanlæg, som efter alt at dømme skal placeres på bornholmsk jord.

Det skaber et potentiale for arbejdspladser og vækst, som energiøens højspændingsstation ikke rummer. Udover selve driften af et power-to-X-anlæg er der lokale erhvervsmuligheder, hvis man kan forædle dele af brinten til ammoniak, som kan forsyne skibstrafikken i Østersøen med ikke-fossilt brændstof. Dertil kommer overskudsvarmen, som kan skabe grundlag for helt nye brancher på Bornholm. De potentielle mængder er så store, at Business Center Bornholm i samarbejde med Baltic Energy Island i sidste uge afviklede en temadag omkring overskudsvarme.

- Det, der er rigtig interessant, er, hvordan vi får værdi ud af overskudsvarmen, siger erhvervschef Christa Lodahl til Tidende.

Titlen på innovationsworkshoppen var "" Hvad gør man med overskudsvarme, når det ikke kan komme i fjernvarmenettet?"" Med titlen skal man forstå, at der vil være enorme mængder varme til overs, selv hvis man forsyner hele Bornholms fjernvarmenet fra et power-to-X-anlæg af den størrelse, som der er tale om.

- Vi skal udbygge fjernvarmenettet, men vi får meget mere varme end det, siger Christa Lodahl.

Hun fortæller, at budskabet fra temadagen var, at anlægget forventes at generere mellem 1-3 terawatt-timer varme om året - det vil sige 1-3 milliarder kilowatt-timer.

Mængden svarer til fire-ti gange behovet i de bornholmske fjernvarmenet. Til sammenligning ventes energiøens højspændingsstation at skabe overskudsvarme nok til at dække en tredjedel af fjernvarmeforbruget.

RØR TIL TYSKLAND En stribe usikkerheder omgiver imidlertid kæmpeprojektet, ikke mindst Energistyrelsens beslutning fra sidste uge om at sætte åben dør-ordningen og sagsbehandlingen i bero. Det er ikke kendt, hvor energiselskaberne helst vil bygge et elektrolyseanlæg, ligesom det i et vist omfang står hen i det uvisse, hvordan regionskommunen som lokal planmyndighed eller de statslige energimyndigheder forholder sig til idéen. CIP har udtalt, at de ønsker at sætte energianlægget i drift allerede i 2027. I et interview med Tidende i oktober nævnte CIP-direktør Magnus Brogaard Larsen en brintforbindelse til Tyskland som en mulig afsætningskanal fra et bornholmsk power-to-X-anlæg, og siden da er CIP gået med i et projekt om en rørledning, der skal føres ned gennem Østersøen - fra Den Botniske Bugt mellem Sverige og Finland i nord til Tyskland. På kortene er der indtegnet en mulig afstikker til Bornholm fra rørledningen, der passerer øst om land.

Gartnerier og akvakultur En af oplægsholderne ved workshoppen var en senioranalytiker fra CIP's udviklingsselskab Copenhagen Offshore Partners. Han indførte de 27 deltagere i planerne for PtX-anlægget og fortalte om, hvorfor kommer det til at afgive så meget overskudsvarme.

Undervejs var der også oplæg fra DTU, Skovgaard Energy og en konsulent fra HortiAdvice, der yder rådgivning til gartnere og frugtavlere. Netop gartnerier er en af de varmekrævende brancher, som inden for få år kan blive attraktiv at placere på Bornholm.

Det samme kan gælde dambrug og såkaldte akvaponi-anlæg, hvor man kombinerer dyrkning af planter i vand med fiskeopdræt, fortæller Christa Lodahl. Overskudsvarmen kan også tænkes at bruges til industrielle processer. Nogle af de spørgsmål, som blev drøftet på workshoppen er kvaliteten af varmen.

Eksempelvis, hvor stabil vil leveringen være, og hvilke temperaturer er der tale om.

I den lokale planlægning bliver det afgørende at kende mulighederne for at transportere varmen fra et elektrolyseanlæg rundt.

Man kan forestille sig, at det vil give mening at lægge et enkelt rør og føre varmen på tværs af øen. Derimod vil det være besværligt og næppe økonomisk rentabelt at sprede varmen i mange retninger.

FORPLIGTENDE SAMARBEJDE Et andet vigtigt spørgsmål er prisen for overskudsvarmen.

Den vil næppe blive gratis, fortæller erhvervschefen. Hun understreger, at et nøglebegreb er "" forpligtende samarbejde"", hvor en del af betalingen til brintproducenten er en garanti for stabil levering til lokale virksomheder, så væksthusene ikke køles ned, hvis vindmøllerne står stille i et par dage.

Det ganske indledende møde om overskudsvarmen fandt sted i tirsdags, dagen efter åben dør-ordningen og dermed første led i den lange proces, som energiselskaberne skal igennem, før et power-to-X-skabt erhvervseventyr på Bornholm kan blive til virkelighed.

På Green Solution House lod deltagerne sig ikke slå ud af nyheden, og hos Business Center Bornholm sætter Christa Lodahl sin lid til, at der af hensyn til den grønne omstilling snart bliver fundet en fornuftig løsning.

- Det er ærgerligt, at det er sådan. Men jeg går også ud fra, at det er noget, de arbejder ihærdigt på at få løst - på den ene eller anden måde. Det er dét, der er vores udgangspunkt, siger hun.

Skulle "" døren"" forblive lukket, er det tænkeligt, at staten i stedet vil sætte havarealerne, som CIP og Ørsted til alles overraskelse så mulighederne i, i udbud.

- I så fald vil det bare tage længere tid.

Men derfor vil det stadig være relevant for os at tage stilling til mulighederne om overskudsvarme, siger erhvervschefen.

- Der er nogle problematikker og potentialer, som vi gerne ville undersøge nærmere.

Nu er vi blevet lidt skarpere på, hvad der kan arbejdes videre med.


FAKTA OM BRINT-OG VINDPROJEKTET

Copenhagen Infrastructure Partners ansøgte i juni om tilladelse til at opføre to havvindmølleparker á 1,5 gigawatt øst for Bornholm. Denne kapacitet vil kræve cirka 85 møller i hver af de to områder.

I ansøgningerne kaldes parkerne "" Bornholm Bassin Syd"" og "" Bornholm Bassin Øst"", CIP beskriver i materialet, at de forventer at gøre brug af "" de nyeste vindmølletyper, som for nærværende forventes at være 17,5 -20 MW møller med en rotordiameter på 270 -350 m"".

Totalhøjden fra hav til vingespids vil med disse mølletyper blive mellem 290 og 370 meter, kan man læse i ansøgningsmaterialet.

Den sydlige af de to parker er placeret i et område på 350 kvadratkilometer.

Møllerne nærmest længst mod vest vil få en afstand på 25 kilometer til kysten.

Den østlige park har i forundersøgelsesområdet en vanddybde på 85-100 meter, og CIP's plan er derfor at gøre brug af flydende fundamenter. "" Bornholm Bassin Øst forventes at blive udviklet som Danmarks første flydende havvindmøllepark, hvor innovative teknologier og elementer bringes i spil"", skriver CIP i ansøgningen.

I ansøgningerne går CIP ikke i detaljer om brintinfrastrukturen, men det er sidenhen kommet frem, at CIP og Ørsteds planer handler om at bruge strømmen til ved hjælp af elektrolyse at producere brint, der kan forædles til andre brændstoffer såsom ammoniak og metanol.

    Her vises, hvor den østligste af de to parker tænkes opført."
2023-02-13 00:00:00,Erhvervsudvikling på Bornholm -ja tak -men hvilken?,Bornholms Tidende,"Vi står på tærsklen til en grøn revolution. Vi skal inden for en ganske kort årrække ændre vores livsstil radikalt. Måden vi producerer vores fødevarer, vores industri, vores turisme, vores transport og så videre.

Klima-og biodiversitetsudfordringerne -husk at disse to kriser hænger uløseligt sammen -har nu vokset sig så store, at en revolution er nødvendig.

Altså den grønne af slagsen. Vi har vidst det længe, i alle tilfælde i minimum 50 år. Vi er alle en del af problemet, og må således også alle være en del af løsningen. Klima-og biodiversitetskrisen kan kun løses i tide, hvis vi gør det i fællesskab! Heldigvis har vi gode kort på hånden her på Bornholm. Undertegnede havde for nyligt fornøjelsen at deltage på bornholmerturen til såvel Esbjerg som Skive.

Altid interessant og spændende at få lov til at se, hvad andre har gjort, og hvad de påtænker at gøre fremover. Det mest opløftende var dog uden tvivl at dele turen med folk fra det bornholmske erhvervsliv, BRK, BEOF, CRT, Campus Bornholm, Rønne Havn, BCB, Off Shore Bornholm og flere andre. Hold da helt op hvor har vi mange superkompetente og engagerede folk på øen. Alle har de gang i projekter for Bornholm og vores fælles bedste.

Stor tak til dem alle.

Hvad kan vi så forvente af erhvervsudviklingen på øen i forbindelse med Energiø Bornholm, og jo ikke mindst, hvad ønsker vi som bornholmere. I Enhedslisten er vi positivt indstillet over for Energiøen, men vil dog stille spørgsmål til, hvad Bornholm som samfund får ud af det, og ikke mindst hvad der eventuelt "" følger med"" så at sige. Med Energiøen får vi vindmøller til havs, kabler skal trækkes, en endog meget stor bygning -som forhåbentlig bliver "" pakket pænt ind"" -og en del overskudsvarme, som måske kan udnyttes i vores fjernvarmeanlæg. Når møllerne snurrer får vi uden tvivl også en del gode jobs i forbindelse med servicering af disse.

Måske får vi også strøm til Bornholm, det jo ikke helt afklaret endnu.

Under selve byggeriet får vi også en hel del aktivitet, som naturligvis kan og skal komme Bornholm til gode. Men vi får også fire-seks år med voldsomt "" logistik - og byggerod"". Dette meget store projekt må på ingen måder gå ud over vores nuværende erhvervsliv. Industri, landbrug og turisme vil stadig være vigtige elementer i erhvervsudviklingen på Bornholm. Ville det derfor ikke være særdeles rimeligt, at vi som samfund i fællesskab fik lavet en "" License To Operate"" - altså en "" noget for noget""-aftale med staten? Vi ønsker jo ikke bare at ende som "" en stor stikkontakt"" for resten af Danmark/ Europa. Dette noget kunne for eksempel være i form af billig strøm til bornholmerne, blivende boliger, opgradering og vedligehold af vejnet, ekstra kapacitet på færgen, grønne uddannelser eller noget helt syvende? I Esbjerg og Skive så vi noget af det, som måske kunne "" følge med"" når man råder over store mængder strøm. Man kan jo forestille sig så meget, men sagen er vel den, at stort set al strømmen fra Energiøen vil blive ført udenøs. Så ikke så meget ekstra på den front, måske med undtagelse af nogle små testanlæg rundt på øen, hvor det nu måtte give mening. Bornholm som testø har vi prøvet før, og faktisk er vi ret gode til det. Så det vil vi i Enhedslisten som udgangspunkt se positivt på. Så har vi CIP, som ønsker at opføre to vindmølleparker øst for Bornholm. Efter hvad man må forstå, ønsker CIP at bruge al strømmen til et PtX anlæg, hvor de vil producere brint, som måske skal sælges fra Rønne Havn eller transporteres væk fra øen på anden vis? Hvis CIP skulle lykkedes med deres projekt, vil det betyde endnu et stort anlæg -måske 20-30 hektar -på øen. Når man producerer brint, skal man bruge vand -meget vand -cirka 6 millioner kubikmeter om året.

At bruge vores dyrebare grundvand er helt og aldeles udelukket. At afsalte havvand er problematisk og dyrt. En positiv gevinst for Bornholm kunne så måske være at rense al vores spildevand 100 procent rent. Det ville i så fald kræve store omlægninger og investeringer, men kunne måske trods alt blive en god ting for Bornholm.

Et andet positivt område kunne være billig varme. Et sådant PtX anlæg producerer en masse varme i processen. Nok til at opvarme alle vores boliger indtil flere mange gange. Det skulle i givet fald selvfølgelig komme os alle sammen til gavn. Der ville være varme nok til også for eksempel opvarmning af store drivhuse.

Dette ville i givet fald være meget positivt for landbrugets helt nødvendige omstilling til flere planteproteiner, og det ville være højværdi produkter, som kunne eksporteres i stor stil. Der kunne vi helt sikkert tage ved lære af hollænderne, som jo formår at eksportere landbrugsprodukter for cirka 700 milliarder om året mod vores for tiden cirka 100 milliarder. Derudover kunne vi uden tvivl også få hævet vores selvforsyningsgrad på Bornholm, som for tiden er på sølle cirka 6 procent og ganske uholdbart i længden. Tænk blot på hvis færgen ikke længere kunne besejle Bornholm. I løbet af måske bare en uge ville alle hylderne i vores supermarkeder være tomme! Der er lang vej endnu for CIP og deres vindmølleparker/ PtX anlæg. Mange undersøgelser, mange tilladelse fra Staten, og hvad PtX angår jo ikke mindst et tilsagn fra Kommunalbestyrelsen og Bornholm om, at vi finder dette en god ide.

Og så selvfølgelig lige den detalje at finde investorer til dette mange og endnu flere milliarder store projekt.

I Esbjerg og Skive så vi flere andre projekter realiseret og på vej. Mange spørgsmål og stor usikkerhed hersker dog overalt. I Enhedslisten er vi langt fra sikre på, at de forskellige private investorer skulle finde det interessant og relevant at bringe de fleste af disse projekter til Bornholm, og ønsker vi overhovedet dette? Derimod tror vi meget på småskala - og testø konceptet. Og så må vi jo ikke glemme vores egen "" lille"" fælles vindmøllepark - Bornholms Havvind.

I den nuværende kommunalbestyrelse er vi nu mere end et år efter, at vi tiltrådte - af flere årsager - desværre endnu ikke lykkedes med at få lavet en visionsplan for Bornholm. Det er på høje tid dette sker, ikke mindst set i lyset af projekt Energiø. Det var da også et gennemgåede tema på turene til det jyske. Alle deltagerne savnede i den grad at få udstukket en retning - læs visionsplan - fra øens politikere.

Hermed endnu en opfordring til borgmesteren og vores øvrige kollegaer i kommunalbestyrelsen til, at vi snarest får påbegyndt dette vigtige arbejde for os alle på Bornholm."
2023-02-14 00:00:00,S i nyt udspil: Sæt mere areal af,Bornholms Tidende,"Bornholm skal ikke blot sætte areal af til energiøens landanlæg, men også til power-to-x og en grøn erhvervspark nær landanlægget, foreslår Socialdemokratiet. S ønsker staten med i et bindende samarbejde, der også skal udvikle Bornholm. Helhedsplan skal sætte tempoet op, også omkring flere boliger, og kommunen skal have medarbejdere, der udelukkende arbejder med energiøen. S ønsker arbejdet styret af de partier, der kan gå ind for helhedsplanen.

Den kommende energiø er en historisk chance for Bornholm. Men også en chance, der risikerer at gå tabt, hvis Bornholm ikke arbejder sammen, taler med én stemme - og tænker energiøen stort.

Det er grundtanken bag et fem sider langt udspil, som Socialdemokratiet tirsdag vil sende til kommunalbestyrelsens øvrige partier, og som Bornholms Tidende er i besiddelse af.

Socialdemokratiet ønsker både et powerto-x-anlæg og en erhvervspark for grønne energivirksomheder, viser udspillet også. Begge dele og sandsynligvis mere endnu placeret nær energiøens landanlæg på det sydlige Bornholm.

Derfor ønsker Socialdemokratiet, at Bornholm i én handling sætter mere areal af til aktiviteter knyttet til energiøen end den mængde areal, som landanlægget får brug for.

Samtidig vil Socialdemokratiet have staten med i et nært samarbejde, der ikke kun handler om havvindmøller og grøn energi, men også sikrer, at Bornholm mere bredt bliver udviklet af det, som energiøen kommer til at bringe.

Energiøen er en så historisk mulighed, at den ifølge Socialdemokratiet kalder på en helhedsplan og herefter på bredt samarbejde, dels i kommunalbestyrelsen men også med virksomheder, Campus Bornholm, Energinet og staten.

Socialdemokratiet ønsker også langt mere gang i boligbyggeriet. I kommunen vil partiet etablere et sekretariat af medarbejdere, der udelukkende arbejder med energiøen.

S vil give det kommende Baltic Energy Island (det nuværende Nationalt Center for Grøn Energi, beliggende i Rønnes gamle elværk) ""mandat til at være en vigtig motor i denne udvikling"".

Som en anden helt central aktør vil Socialdemokratiet oprette en task force, der ""har alle kontakter med alle andre aktører på og udenfor Bornholm i samspil med Baltic Energy Island"", og som ""overordnet følger alt omkring udfordringer og muligheder"".

Denne task force skal ifølge Socialdemokratiets udspil sammensættes af de partier i kommunalbestyrelsen, der går sammen om Bornholms helhedsplan for energiøen.

STØRSTE BESLUTNING NOGENSINDE Socialdemokratiet går til resten af kommunalbestyrelsen og ud til hele Bornholm med sit udspil af den grund, at partiet betragter energiøen som en chance uden sidestykke - og betragter Bornholms respons på energiøen som Bornholms mest afgørende og vidtrækkende beslutning måske nogensinde.

""Statens beslutning om at placere den første store danske energiø med havvindmøller ved og på Bornholm udgør dette århundredes største investering i Bornholm - og dermed i at skabe en udvikling, som på en gang øger den økonomiske vækst, skaber nye job - også nye typer af job - øger befolkningen og dermed indtægterne til at finansiere den velfærd og alt det andet, vi vil på Bornholm"", hedder det i starten af S-udspillet.

""Det er i øvrigt nødvendigt, hvis ikke Bornholms Regionskommune fremadrettet hvert år skal beskære de kommunale budgetter"", tilføjer Socialdemokratiet.

""For Bornholm er det afgørende, at vi udnytter de muligheder, som dette kan give os. Det er også afgørende for Bornholm, at vi selv tager politisk lederskab til at udnytte alle de muligheder, som energiøen giver os."" ""For virksomheder udefra, der vil investere milliarder af kroner på og ved Bornholm, og for de bornholmske virksomheder og andre aktører, er det af afgørende betydning, at vi på Bornholm politisk er klar til at løfte opgaven"", konstaterer Socialdemokratiet også i sit udspil.

MULIGHEDER KAN MISTES Men for Bornholm er mulighederne i energiøen lige så enorme, som risikoen for at tabe nogle af dem på gulvet er nærliggende, mener Socialdemokratiet desuden. Fordi energiøen samtidig rejser en meget lang række spørgsmål, som det er nødvendigt at finde svar på ret hurtigt, taler S med sit udspil for at nå til enighed om en samlet helhedsplan.

""Vi skal tage det politiske lederskab i at opstille en klar politisk vision på Bornholm om hvad vi vil, hvor og hvordan. Kommunalbestyrelsen skal vedtage en helhedsplan, så vi med et bornholmsk udgangspunkt skaber sammenhæng og overblik over udfordringerne, mulighederne, men også dilemmaerne og tager den politiske styring af udviklingen"", hedder det i Socialdemokratiets oplæg.

""Kommunalbestyrelsen skal nedsætte en task force, som skaber tempo på retning og samarbejde med alle relevante aktører"", konstaterer Socialdemokratiet også.

""Sker det ikke, så er der en risiko for, at Bornholm fortaber de historiske muligheder, fordi vi ikke på forhånd har en klar plan herfor i tide, hvor vi har afklaret, hvad vi vil, hvor og hvordan."" ""Socialdemokratiet foreslår derfor, at kommunalbestyrelsen vedtager en Helhedsplan for Bornholms Udvikling, hvor målet er, at så mange af partierne bakker op om dette, så Bornholm indadtil kan handle og udadtil kan tale med en overbevisende stemme i forhold til regeringen, Folketinget, Energinet og virksomheder."" TO MULIGE TILGANGE Socialdemokratiet stiller samtidig to mulige bornholmske tilgange til energiøen op.

På den ene side en forsigtig og afventende tilgang, som budgetpartneren Enhedslisten har talt for, men som Socialdemokratiet siger nej til med sit udspil. Socialdemokratiet forudser, at en defensiv tilgang vil føre til ikke bare tabte muligheder, men også til evigt tilbagevendende debat og frustration blandt bornholmerne, der kan føle sig ført bag lyset af politikerne.

Dermed siger Socialdemokratiet også nej til Venstre, der som Socialdemokratiets anden partner om årets kommunebudget har en tilgang, der er direkte kritisk.

""Hver gang der dukker noget nyt op, så forelægges det til beslutning, og det vil formentlig give stor debat hver gang, og bornholmerne vil blive efterladt med et indtryk af, at nu kommer kommunalbestyrelsen igen med et nyt projekt, som de skal acceptere, men som de ikke kan se den samlede tegning af udviklingen på Bornholm, og hvor vigtigt denne udvikling er for finansieringen af den fremtidige velfærd på Bornholm og tiltrækning af arbejdskraft og indbyggere"", skriver Socialdemokratiet i udspillet om sit syn på den forsigtige tilgang.

Som den anden mulighed beskriver Socialdemokratiet en offensiv, proaktiv tilgang, der sigter mod at gribe flest mulige chancer for mest mulig vækst på Bornholm.

For at opnå det vil Socialdemkratiet sætte meget areal af på én gang. Også mere areal end landanlægget får brug for. For også at have plads til virksomheder, forskning og uddannelse, der andre steder i landet er stødt til kort efter, at et nyt grønt energicentrum er blevet skabt.

""Vi skal ikke tumle rundt fra sag til sag. Det risikerer også, at dem, der vil investere i Bornholm, vil blive trætte over langsommelighed og tvivl om mulighederne. Bornholm er en af de kommuner, der ikke på forhånd har udlagt arealer til erhverv, og der er også på boligområdet en vis træghed"", hedder det i S-udspillet.

""Det skal vi ændre og tage den store debat én gang for alle om den overordnede vision for Bornholms udviklingsperspektiver. Hvis man kan se, hvor vi skal hen, så er det lettere at få opbakning til dette."" ""Socialdemokratiet anbefaler denne vej."" S VIL SKABE STORT OMRÅDE På det sydlige Bornholm vil Socialdemokratiet ikke nøjes med at afgive areal til energiøens landanlæg. Umiddelbart op til landanlægget vil partiet samtidig sætte plads af virksomheder, som der ikke er sat navne på endnu, men som formodes at ville søge mod Bornholm.

""Arealet skal være stort nok til at tiltrække nye grønne virksomheder. Det betyder, at der skal vedtages en samlet plan for arealer for transformatorstationen, til power to x-anlæg og andre typer af virksomheder, som vi endnu ikke kender, men som vi skal kunne tiltrække"", hedder det i udspillet.

""Det foreslås, at dette areal placeres på Sydbornholm i tilknytning til transformatorstationen og også gradvis indpasses i landskabet. Hermed kan vi sikre en koncentration af denne type virksomheder ét sted på Bornholm, og ikke sprede dem ud på øen. Vi skal etablere Bornholms Grønne Erhvervspark / Baltic Green Development Park."" Socialdemokratiet ønsker desuden ""hurtigst muligt"", at en aftale mellem Energinet og kommunen sikrer, at Bornholm bliver koblet op på og kan aftage el fra energiøens kommende havvindmøller. Ligesom S vil i gang med at arbejde med, hvordan landanlæggets overskudsvarme kan blive til ikke bare billig bornholmsk fjernvarme, men også tiltrække nye virksomheder, for eksempel gartnerier.

Også hurtigst muligt vil Socialdemokratiet etablere et sekretariat af medarbejdere i kommunen, der udelukkende arbejder med energiøen og den helhedsplan, som S ønsker for den.

""Det haster"", noterer Socialdemokratiet, der derfor vil bruge to millioner kroner fra kommunekassen på at skabe energiø-sekretariatet allerede nu.

Herefter vil Socialdemokratiet arbejde energiø-sekretariatet ind i de årlige kommunebudgetter.

Socialdemokratiet foreslår, at kommunalbestyrelsen vedtager en Helhedsplan for Bornholms Udvikling, hvor målet er, at så mange af partierne bakker op om dette, så Bornholm indadtil kan handle og udadtil kan tale med en overbevisende stemme i forhold til regeringen, Folketinget, Energinet og virksomheder. Socialdemokratiets udspil om en helhedsplan for energiøen."
2023-02-14 00:00:00,Trøst enig med S om at gå efter større energiø,Bornholms Tidende,"Ja til en helhedsplan for energiøen. Ja til at sætte en retning. Ja til også at sætte areal af til mere end landanlægget. Borgmester Jacob Trøst er umiddelbart på linje med Socialdemokratiets udspil om energiøen, som han dog endnu ikke har læst i sin helhed.

Bornholm skal have en helhedsplan og sætte én samlet retning for, hvor vi vil hen med den kommende energiø. En plan for hvad Bornholm vil åbne op for, hvad Bornholm gerne vil have ud af energiøen - og hvad Bornholm er parat til at afgive for at få det.

Det siger borgmester Jacob Trøst (K) i en umiddelbar første kommentar til Socialdemokratiets udspil om energiøen. Borgmesteren modtager først udspillet i sin helhed tirsdag, men har fået dets hovedtræk gengivet af Bornholms Tidende.

- Ja. Jeg er også umiddelbart tilhænger af, at vi gør det synligt hvad det er vi vil, og at vi får sat en retning. Det tror jeg, at både borgerne, vores administration og også folk fra den anden side af vandet har brug for, siger Jacob Trøst.

Som Socialdemokratiet er også borgmesteren indstillet på at sætte mere areal af på Sydbornholm end den mængde areal, som energiøens landanlæg skal bruge. For også at have plads nær landanlægget til de grønne energivirksomheder, der ventes at søge til Bornholm, når energiøen er blevet etableret.

- Det synes jeg er fint. Det er godt, at Socialdemokratiet kan se potentialet i energiøen. Det er også derfor, vi har arrangeret de her studieture til Esbjerg og Skive: Så vores politikere kan se, hvad det gør for et samfund at skabe gode rammer for virksomhederne, siger Jacob Trøst.

Samtidig siger borgmesteren, at de grønne energivirksomheder vil komme til Bornholm, hvad enten Bornholm på forhånd har gjort plads til dem ved siden af landanlægget eller ej. Alternativet til at gøre det vil med stor sandsynlighed være, at virksomhederne etablerer sig på Bornholm alligevel.

- Vi bliver nødt til at sætte mere areal af, hvis vi skal styre udviklingen. Ellers ender det som knopskydning rundt om på Bornholm, hvor store virksomheder simpelthen opkøber noget land, siger Jacob Trøst.

- Derfor ser det ud til, at vi selv må tage teten. Samtidig er der det, at staten simpelthen vil gå ind og sige, at virksomheder, der har afgørende betydning for energi-infrastrukturen, simpelthen skal ligge der-ogder.

TRØST: VI SKAL AFSE RESSOURCER Jacob Trøst står også bag Socialdemokratiets idé om en såkaldt task force som den drivende kraft, der skal have al kontakt til alle andre aktører omkring energiøen. Eller i hvert fald en politisk overbygning på et stykke arbejde, der faktisk allerede er gået i gang.

- Ja. Langt hen ad vejen er det også allerede i gang i forhold til Baltic Energy Island. De er allerede bærende i hele det partnerskab, der er blevet skabt med Rønne Havn og Beof og flere andre. Og hele den koordinering, der allerede er af det, siger Jacob Trøst.

- Hvad vi mangler nu, er den politiske styring af det. Socialdemokratiet kalder det her en taskforce, hvor jeg har tænkt på det som en politisk følgegruppe, siger han.

- Jeg tror, at udfordringen er at forudse, hvad det er vi kigger ind i. Også derfor har jeg lagt et temamøde for kommunalbestyrelsen ind på torsdag. Så alle kan se tidslinjen for, hvad vi skal tage stilling nu, og hvad vi skal tage stilling til senere, siger Jacob Trøst.

Socialdemokratiet spiller ud med, at taskforcen eller følgegruppen skal sammensættes af de partier i kommunalbestyrelsen, der står bag det, som Socialdemokratiet kalder helhedsplanen. Så man enten melder sig på og får indflydelse - eller melder fra og ikke får indflydelse. Hvad mener du om den idé? - Jeg er tilhænger af en demokratisk proces, hvor skeptikerne også får lov til at være med. Min tanke med det, som jeg har tænkt på som en politisk følgegruppe omkring energiøen, har været, at det skal være med en repræsentant for hvert parti.

Hvordan kan man da undgå, at taskforcen eller følgegruppen, der i hvert fald fra Socialdemokratiets side er tænkt som et aktivt handlende organ, bliver et forum for tilbagevendende diskussioner af, om det hele over hovedet er en god idé? - Det mener jeg heller ikke, at man skal. Hvis et flertal trækker i én retning, må det være den retning, man går i, siger Jacob Trøst.

Borgmesteren står endeligt også bag Socialdemokratiets idé om, at kommunen skal have et sekretariat, der udelukkende beskæftiger sig med energiøen.

- Ja. Jeg mener også, at vi skal dedikere ressourcer til energiøen i kommunen, fordi kommunen ikke må blive en flaskehals i forhold til at koordinere med andre myndigheder og andre aktører. Og også for at fortsætte den dialog, der allerede er i gang med borgerne, siger Jacob Trøst.

    - Jeg er tilhænger af en demokratisk proces, hvor skeptikerne også får lov til at være med. Min tanke med det, som jeg har tænkt på som en politisk følgegruppe omkring energiøen, har været, at det skal være med en repræsentant for hvert parti, siger Jacob Trøst. Arkivfoto: Jacob Jepsen"
2023-02-15 00:00:00,Flertal bag S-udspil om større energiø,Bornholms Tidende,"Dansk Folkeparti, Bornholmerlisten og Kristendemokraterne er alle ombord i Socialdemokratiets udspil om den kommende energiø. Dermed vil et større areal omkring landanlægget blive sat af til virksomheder, uddannelse og forskning.

Bornholm kommer til at afgive mere areal til den kommende energiø end den mængde areal, som landanlægget vil lægge beslag på.

For skal Bornholm have fuldt udbytte af energiøens sidegevinster som nye virksomheder, arbejdspladser, uddannelse og forskning, vil det smarteste være at gøre plads til dem på forhånd - og samle alle energiøens faciliteter ét sted, nemlig omkring landanlægget.

Sådan spillede Socialdemokratiet tirsdag ud i Bornholms Tidende. Og selvom Socialdemokratiets fem sider lange oplæg om, hvordan Bornholm skal organisere sig i forhold til energiøen godt kan blive justeret af kommunalbestyrelsens andre partier, tegner der sig et flertal på mindst 15 af de 23 mandater for at gå i den retning, som Socialdemokratiet foreslår.

FEM PARTIER STÅR BAG Støtten kommer fra Dansk Folkeparti, Bornholmerlisten og Kristendemokraterne, der alle fortæller, at de står bag alle hovedtrækkene i Socialdemokratiets udspil. Borgmester Jacob Trøst (K) gik allerede tirsdag ombord i Socialdemokratiets udspil. Dermed ser det også ud til, at kommunen skal råde over medarbejdere, der udelukkende arbejder med energiøen.

- Jeg tror sådan set godt, at jeg kunne stemme for det her forslag, som det ligger.

Det er et super ædrueligt og godt oplæg. Jeg kan også regne ud, at der er flertal for det her i kommunalbestyrelsen. Men vi skal selvfølgelig lige sætte os sammen og snakke om det, siger Bjarne Hartung Kirkegaard (KD).

- Det er også rigtig godt, at det er Socialdemokratiet, der har sat ord på det, for jeg tror, at de er det parti i kommunalbestyrelsen, der bedst kunne gøre det. Socialdemokratiet er også lige præcis der, hvor jeg håbede, at de ville være, siger han.

- Vi ligger nok ret tæt på det, som Socialdemokratiet skriver. Jeg er faktisk enig i rigtig meget af det. Jeg er vel 80 procent enig, hvis ikke 90 procent enig. Der er bare brug for, at det bliver til noget mere konkret end bare Socialdemokratiets tanker, siger fungerende gruppeformand René Danielsson (DF).

- Jeg tror godt, at Socialdemokratiet ved, at der er rigtig mange i kommunalbestyrelsen, der synes, at det her er en god idé. De kan godt få flertal for meget af det her, siger han.

- Jeg synes, at det er al ære og respekt værd, at Socialdemokratiet kommer med et udspil. Det som jeg har læst indtil nu giver også rigtig god mening. Jeg glæder mig til at se noget mere konkret, så vi kan træffe en politisk beslutning, siger gruppeformand Kirstine van Sabben (BL).


STØRRE AREAL AFSÆTTES

På Sydbornholm kommer enigheden bag de nu fem af kommunalbestyrelsens syv partier til at betyde, at der vil blive sat areal af til mere end energiøens landanlæg.

- Jeg får det til, at Socialdemokratiet siger "" Lad os nu flå plasteret af og tale åbent om, at det bliver nødvendigt at sætte mere areal af"". Det er vi sådan set med på, siger René Danielsson.

- Det giver rigtig god mening at lægge et større areal til energiøen ud på forhånd.

Chancen for at der kommer ansøgere bliver også større, hvis man på forhånd har udlagt areal. Det gør kommunerne også i Jylland, hvor de vækster, siger Kirstine van Sabben.

- Det vil også korte sagsbehandlingstiden af, når en virksomhed gerne vil etablere sig tæt på landanlægget. Når en virksomhed henvender sig, siger vi i dag, at "" vi skal først lige se, om vi har et areal"". Så går der tid med at finde et areal, og der går tid med at sende sagen i høring, siger hun.

- Jeg tror, at den eneste farbare løsning er at sætte et større areal af end bare til landanlægget.

Det duer ikke, hvis virksomheder og andre skal søge om et areal her og der og hist og pist. Det er bedre at tage debatten én gang for alle. Skive satte også et ret stort areal af til deres grønne erhvervspark på én gang, siger Bjarne Hartung Kirkegaard.

BESLUTNINGSKRAFT MANGLER Dansk Folkeparti, Bornholmerlisten og Kristendemokraterne bifalder først og fremmest den del af Socialdemokratiets udspil, der handler om at forankre energiøen politisk på Bornholm - og skabe nogle strukturer og organer, der har mandat til at handle på Bornholms vegne.

- Ved gruppeformandsmøderne har jeg sagt, at vi er nødt til at rykke på energiøen nu, og at vi er nødt til at gøre det mere formaliseret, end at vi bare bliver orienteret ved gruppeformandsmøderne, siger Kirstine van Sabben.

- Jeg synes, at nærmest hvad som helst er bedre end det, som vi har nu, hvor vi bare taler om energiøen i gruppeformandskredsen.

Vi mangler et handlende organ, der så nok vil skulle referere til kommunalbestyrelsen, siger hun.

- Lige nu har vi ikke mulighed for at håndtere henvendelser udefra om energiøen, fordi vi ikke har et formelt sted, hvor man kan træffe en beslutning om de henvendelser, der kommer.

- Jeg mener, at det er helt afgørende for Bornholm, at kommunalbestyrelsen bliver mere involveret i energiøen. Skal vi smede, er det mens jernet er varmt, og det er det nu. Vi har alt at vinde. Vi kigger trods alt ind i en spareramme på 140 millioner kroner på det næste budget, siger Kirstine van Sabben.

- Noget af det, som Socialdemokratiet foreslår, er faktisk sat i søen allerede. Men vi mangler lige præcis strukturen omkring de praktiske beslutninger, som Socialdemokratiet taler om her. Det kan jeg også godt se behovet for, siger René Danielsson.

- Flere andre partier har gået med de samme tanker: Vi er nødt til at gribe den mulighed, som energiøen er, og vi er nødt til at forankre energiøen politisk, siger Bjarne Hartung Kirkegaard.

- Det er også præcis hvad vores medarbejdere og Offshore Center Bornholm og flere andre har sagt: Sæt nu en retning som kommunalbestyrelse og sig, at nu går vi den her vej. Jeg tror, at det er det aller vigtigste i kommunalbestyrelsen i denne periode.

- Jeg kan kun sige: Jo før, desto bedre. Det skal gå stærkere, og kommunalbestyrelsen skal spille så positivt med, som vi over hovedet kan, siger Bjarne Hartung Kirkegaard.

S SPILDTE TID I det mere kritiske hjørne er René Danielsson irriteret over, at Socialdemokratiet ikke lagde sit udspil om energiøen frem, da partiernes gruppeformænd mødtes mandag, men i stedet offentliggjorde udspillet her i avisen.

René Danielsson peger også på, at kommunalbestyrelsen torsdag har temamøde om netop energiøen - og på at en mere gennemarbejdet udgave af Socialdemokratiets udspil kunne have været en tur igennem kommunens embedsfolk, hvis Socialdemokratiet havde sendt det frem for bare 10 dage siden i stedet for at vente.

Det ville både have vundet tid og givet et mere gennemprøvet og gennemarbejdet udspil, som kommunalbestyrelsen så kunne have tage stilling til i slutningen af marts, påpeger René Danielsson.

- Det havde været rigtig rart, hvis Socialdemkratiet havde lagt det her frem som et medlemsforslag i kommunalbestyrelsen. Så havde kommunens administration også kunnet kvalificere det. Det er jo ikke Christiansborg, det her, siger han.

- De kunne også have fremsendt deres forslag til administrationen for 10 dage siden.

Så kunne administrationen have kvalificeret i hvert fald noget af det, og så kunne vi have nået at få det på kommunalbestyrelsens møde i marts.

- Det er irriterende, at vi ikke drøftede det her udspil, når gruppeformændene nu var samlet tre timer før vi kunne læse om udspillet i avisen. Hvis Socialdemokratiet havde lagt sit udspil frem ved gruppeformandsmødet, havde man haft den første idé om, hvor partierne står. Og borgmesteren kunne strengt taget have brugt sin særlige beføjelse til at sige: "" Vi gør sådan her. Nu kører vi"", siger René Danielsson.

Det var tirsdag ikke muligt at få kommentarer fra Enhedslisten og Venstre, der begge vil få sværere ved at gå ombord i Socialdemokratiets udspil. Enhedslisten har talt for, at Bornholm skal indtage en afventende position omkring at afgive mere areal end blot til landanlægget, og Venstre har været direkte kritisk over for både energiøen og de havvindmøller, der kommer til at drive den.

Jeg tror sådan set godt, at jeg kunne stemme for det her forslag, som det ligger. Det er et super ædrueligt og godt oplæg. Jeg kan også regne ud, at der er flertal for det her i kommunalbestyrelsen.

Men vi skal selvfølgelig lige sætte os sammen og snakke om det.

Bjarne Hartung Kirkegaard (KD) Det giver rigtig god mening at lægge et større areal til energiøen ud på forhånd. Chancen for at der kommer ansøgere bliver også større, hvis man på forhånd har udlagt areal. Det gør kommunerne også i Jylland, hvor de vækster.

Kirstine van Sabben (BL), gruppeformand."
2023-02-18 00:00:00,Sammenkobling af elnet står øverst på risikoliste - kan få ' katastrofal konsekvens',Bornholms Tidende,"Designet af fremtidens elforsyning på Bornholm vil afhænge af, om elnettet på Bornholm kan kobles til energiøens landanlæg. Energinet har arbejdet på den tekniske udfordring i over et år, men det er endnu for tidligt at sige, om operationen vil lykkes. I en risikovurdering vurderes det, at en sammenkobling kan få en "" katastrofal konsekvens"" for den samlede projektøkonomi, hvis Energinets foretrukne tekniske løsning viser sig ikke at kunne lade sig gøre.

Siden Energinet i januar 2022 meddelte, at det "" sandsynligvis vil være muligt"" at koble det bornholmske elnet til energiøens landanlæg, har der været relativt stille omkring sammenkoblingen.

Gentagne gange har bornholmske politikere understreget, at det vil være en passende betaling fra statens side at sørge for en kobling, så Bornholms eneste el-mæssige forbindelse til omverdenen ikke længe skal være ét skrøbeligt søkabel til Sverige.

Thomas Thors (S) sørgede i sin borgmestertid i 2021 for at sætte sagen på dagsordenen, og for hans efterfølger, Jacob Trøst (K), er det fortsat en prioritet at få forbundet de to dele af elnettet.

- Det er primært et spørgsmål om forsyningssikkerhed, siger han til Tidende.

Nogle bornholmere har efterspurgt økonomiske fordele, hvis der skal lægges mange hektar til statens elinfrastruktur, men en sammenkobling vil næppe resultere i lavere elpriser for bornholmerne eller andre privatøkonomiske fordele, påpeger Trøst.

Der er dog andre potentielle fordele. På regionskommunens hjemmeside om Energiø Bornholm fremhæves nogle grønne plusser ved en sammenkobling.

"" Man vil forventeligt kunne undvære den back-up med fossilt kraftværk, der i dag står klar til brug, når sverigeskablet er ude af drift grundet for eksempel beskadigelser. Så forsyningssikkerheden vil blive mere grøn, uanset hvad. Fordele for Bornholm ved en kobling er derudover langt bedre muligheder for såvel import som eksport af grøn strøm."" I dag udgør søkablet med begrænset kapacitet til Sverige en flaskehals, der på sigt vil gøre det mindre attraktivt at investere i el-producerende anlæg på Bornholm. Hvis forbindelsen til energiøen kan bruges til at afsætte strøm, vil lokale solcelle-og vindmølleparker få flere muligheder, og det vil eksempelvis komme et projekt som Bornholms Havvind til gode.

Fra Energinet har Jacob Trøst fået det indtryk, at der hos den statslige ejer af højspændingsnettet stadig er en tro, at det vil være teknisk muligt. Samme melding kom fra Energinets vicedirektør Marian Kaagh under borgermødet i Aakirkeby i november.

- Det største udestående lige nu er, om det overhovedet teknisk muligt. Vi skal ud at snakke med leverandørerne, om de vil med, sagde Marian Kaagh.

RISIKO PÅ + 500 MILLIONER Som svar på et spørgsmål fra salen erklærede hun, at sammenkoblingen vil blive gennemført, "" hvis det teknisk kan lade sig gøre, og vi kan få en fornuftig samfundsøkonomi i det"". Hun oplyste, at beslutningen om en tilkobling vil blive truffet af Energinets bestyrelse, hvis formand er socialdemokraten Mogens Lykketoft forud for den endelige godkendelse på ministerielt niveau.

En uge efter borgermødet løftede Energinet sløret for nogle af de udestående spørgsmål om samfundsøkonomien i gigantprojektet, der via en omformerstation på Sydbornholm forbinder de to kommende havvindmølleparker med elnettene på Sjælland og i Tyskland.

I Energinets business case-rapport fremhæves en sammenkobling til det bornholmske net som en af de mest alvorlige risici ved det samlede projekt. I et diagram er "" sammenkobling med det bornholmske elsystem"" indtegnet som en risiko i den højeste risikokategori, hvor den potentielle konsekvens for projektøkonomien betegnes som "" katastrofal"". Ifølge diagrammet kan sammenkoblingen få økonomiske konsekvenser, der overstiger 500 millioner kroner, og det angives, at der er mellem 10 og 20 procent risiko for dette.

Det forklares i et andet afsnit i business casen, at de mulige økonomiske konsekvenser er "" forholdsvis høje, da der skal investeres i nye anlæg til udbedring af tekniske problemer, hvis udfordringerne ikke kan løses med det forventede koncept"".

Business casen blev skrevet i marts 2022, men først gjort offentligt tilgængelig otte måneder senere. Tidligere på måneden spurgte Tidende Energinets chefprojektleder for Energiø Bornholm, Kim Søgaard Mikkelsen, ind til risikoanalysen og udsigterne til, at sammenkoblingen kan blive en realitet.

I omtaler en risiko for ekstraudgifter på over 500 millioner kroner. Hvad er det for en risiko, I vurderer der er? - Nu er det fra en tidlig risikovurdering.

Men man kan sige, at vi har én teknisk løsning, som vi arbejder på.

Hvis den løsning ikke kan lade sig gøre, så er den næste løsning, som vi tror kan lade sig gøre, bare helt vildt afsindig dyr, siger Kim Søgaard Mikkelsen.

SØKABLET TIL SVERIGE I SPIL Tidende spørger, om der er sket nogen afgørende ændringer siden marts sidste år, som får projektet til at virke mere eller mindre sandsynligt, men det lykkes ikke at få nogen banebrydende nyheder ud af projektlederen.

- Med sammenkoblingen arbejder de hårdt på at finde den rigtige tekniske løsning. Det er aldrig gjort før og er bare teknisk kompliceret, siger Kim Søgaard Mikkelsen.

Indebærer en sammenkobling, at el-forsyningen til Bornholm skal gentænkes helt? - Ja.

Søkablet til Sverige står vel til at få en anden rolle med en sammenkobling. Er det afgjort, om det skal benyttes i en eller anden grad? - Det er lige præcis nogle af de ting, vi kigger på og analyserer - om bornholmerkablet skal være der eller ej.

Hvad kigger I ellers på? - Der er den konkrete sammenkobling.

Hvordan gør vi det teknisk og styrer det. Vi kigger også på, hvor den skal tilsluttes på Bornholm, altså hvor det skal kobles på det eksisterende net. Og for at finde den bedste løsning forsøger man at tage højde for, hvordan man forventer, at elforbruget udvikler sig på Bornholm i fremtiden, siger Kim Søgaard Mikkelsen.

Han forklarer, at forsyningssikkerheden på Bornholm er en vigtig del af arbejdet. Det danske elnet drives ud fra et princip om, at strømmen i kontakterne ikke skal afbrydes, hvis en enkelt kabellinje eller transformerstation bliver ramt af en fejl.

- Det er et af vores hovedbrud. Det (denne slags sammenkobling, red.) er bare ikke gjort før, og vi skal jo bygge noget, der virker mere end 99 procent af tiden i 40 år. Derfor bruger vi al den tid, der er nødvendig for at finde den tekniske løsning, siger Kim Søgaard Mikkelsen.

Energinet lover altså ikke meget mere, end da de udsendte en pressemeddelelse for 13 måneder siden, hvor netop Kim Søgaard Mikkelsen udtalte: - Det er ikke gjort før, at man har koblet et stort jævnstrømsanlæg på meget højt spændingsniveau til et lille lokalt vekselstrøms-elnet på relativt lavt spændingsniveau.

LOKOMOTIV MED SYTRÅD Den tekniske sværhedsgrad har fået Energinet til at forhøre sig hos forskere og de leverandører, som i sidste ende bliver meget afgørende for, om en sammenkobling med det bornholmske elnet kan lade sig gøre.

DTU-professor Jacob Østergaard ser en sammenkobling "" som en mulighed for at afprøve nogle nye løsninger"", forklarede han Tidende for et år siden, inden Energinets udmelding om, at man ville arbejde efter en sammenkobling.

I interviewet skitserede han i overordnede træk de tekniske udfordringer.

- Det her, siger han og lader hånden glide hen over på det eksisterende bornholmske elnet.

- ... hænger jo sammen med Sverige med en relativt tynd forbindelse.

Det her er nogle kæmpestore klodser, og det her er nogle kæmpestore linjer, siger han og peger på havvindmølleparkerne og højspændingskablerne til Sjælland og Tyskland.

- Hvis man nu forestiller sig, lidt forsimplet sagt, at der sker en fejl på det ene af kablerne, vil strømmen helt naturligt løbe denne vej. Lige pludselig løber der 1 gigawatt til et system, der er designet til fem procent af kapaciteten, siger han om det bornholmske elnet.

- Der vil pludselig løbe 2.000 procent så meget energi i, som det kan holde til, og det vil sige, at det hele bryder sammen. Derfor kan man ikke bare lave den forbindelse, som er tegnet her på kortet. Man skal frakoble og styre, hvor meget strøm der kan og må løbe igennem, fortalte Jacob Østergaard.

- Ellers vil det svare til, at du spænder et kæmpe diesellokomotiv foran nogle vogne med en sytråd Der er nogle teknologiske problemer, som har at gøre med størrelsesforholdet mellem de forskellige systemer, opsummerer professoren, der er leder af DTU's division for el og energisystemer og i mange år har været involveret i samarbejde med Bornholms Energi og Forsyning.

Han forklarede, at en teoretisk - men absolut ikke gratis - løsning kunne være at udstyre landanlægget med en ekstra omformer, der konverterer vekselstrømmen fra vindmøllerne til jævnstrøm, inden den atter laves om til den vekselstrøm, der løber rundt i kablerne på Bornholm.

Ved arkitektworkshoppen i forrige uge på Bornholms Højskole oplyste ingeniører fra Energinet, at det tænkes, at sammenkoblingen til det bornholmske skal ske i den første del af landanlægget, hvor vekselstrømmen endnu ikke er omdannet til jævnstrøm, der egner sig bedre til transport over lange afstande.

Chefprojektleder Kim Søgaard Mikkelsen kunne ved workshoppen ikke sætte en dato på, hvornår der skal være truffet en afgørelse. Han fortæller, at udbudsmaterialet vil afhænge af planerne.

- Når vi køber de store komponenter, der skal være på stationen på Bornholm, skal de være forberedt til den her sammenkobling. Det vil sige, at vi skal vide det, inden vi udbyder komponenter.

Energinet estimerer i business case-rapporten, at den del af infrastrukturen til Energiø Bornholm, som Energinet skal dække, vil koste cirka 17 milliarder kroner. Dertil kommer anlægsomkostninger, som skal betales af Energinets tyske modpart, 50Hertz.

Kablerne, der sender strøm væk fra Bornholm, får en kapacitet på 1,2 gigawatt til Sjælland og 2,0 gigawatt til Tyskland.

Men man kan sige, at vi har én teknisk løsning, som vi arbejder på. Hvis den løsning ikke kan lade sig gøre, så er den næste løsning, som vi tror kan lade sig gøre, bare helt vildt afsindig dyr Kim Søgaard Mikkelsen.


ENERGINETS ANALYSE AF RISIKO VED SAMMENKOBLING

Energinets rapport om business casen for Energiø Bornholms infrastruktur indeholder dette afsnit om "" Sammenkobling med det bornholmske elsystem"": "" Det er en teknisk udfordring at tilkoble energiøens store produktionsenheder til Bornholms lille elnet. Sammen med leverandører skal der udvikles en løsning, der sikrer den nødvendige forsyningssikkerhed og elkvalitet på Bornholm. Det er i business casen påregnet, at sammenkoblingen kan gennemføres med en række budgetterede tiltag. Dog er der en risiko for, at leverandørerne ikke kan gennemføre sammenkoblingen med de budgetterede midler, og nye og dyrere løsninger skal implementeres.

Dette kunne eksempelvis være udgifter til et konverteranlæg, der adskiller energiøen fra det lokale system, eller en ny systembærende enhed på Bornholm. Energinet søger at mitigere denne risiko gennem analyser af konsekvenser ved at koble det lokale elsystem og dialoger med HVDCleverandører om udvikling af tekniske løsninger.

Sandsynligheden vurderes at være relativt lav, da den indledende dialog med leverandører indikerer, at løsningerne kan udvikles. De mulige økonomiske konsekvenser er dog forholdsvis høje, da der skal investeres i nye anlæg til udbedring af tekniske problemer, hvis udfordringerne ikke kan løses med det forventede koncept."" Kilde: Business case for Energiø Bornholms Elinfrastruktur.

    Energinets risikoafdækning placerer en sammenkobling med det bornholmske elnet i øverste kategori, når det drejer sig om de økonomiske konsekvenser, der vurderes at kunne overstige 500 millioner kroner. Sandsynligheden for en sådan "" katastrofal konsekvens"" fastsættes til mindre end 20 procent, og der er således både risikoelementer, der er mere og mindre sandsynlige. Vurderingen indgår i den business case-rapport, som Energinet offentliggjorde i november."
2023-02-21 00:00:00,Energiøen tager ' et vigtigt skridt på vejen',Bornholms Tidende,"Klima-, energi-og forsyningsminister Lars Aagaard gør klar til at sende i alt ni gigawatt havvind i udbud, herunder Energiø Bornholm.

Regeringen vil begynde at sende opførelsen af i alt ni gigawatt havvind i udbud i år. I de ni gigawatt indgår blandt andet Energiø Bornholm. Det sker samtidig med, at regeringen jagter en hurtig afklaring på, om havvindsprojekter under åben dør-ordningen er i strid med EU-reglerne.

Klima-, energi-og forsyningsminister Lars Aagaard (M) fortæller på ministeriets hjemmeside, at regeringen på den ene side skal have en hurtig afklaring på åben dør-ansøgningerne, mens den på den anden side skal se på, hvad den kan gøre for at skrue op for udbygningen af havvind via statslige udbud.

- Derfor vil jeg indkalde til forhandlinger i næste måned om rammerne for, at vi kan begynde at sende opførelsen af ni gigawatt havvind i udbud i år. Det kan femdoble vores kapacitet af havvind, og ambitionen er, at møllerne skal snurre i senest 2030, siger Lars Aagaard på hjemmesiden.

Regeringen undersøger netop nu, om og hvordan man skal give opstillerne af havvind via statslige udbud øget frihed til at sætte mere havvind op på de udbudte placeringer på havet, end man har aftalt hidtil i klimaaftalen og øvrige politiske aftaler. Det kan potentielt øge kapaciteten på de ni gigawatt betragteligt.

TURBO PÅ GRØN OMSTILLING Initiativet bliver mødt med tilfredshed hos både DI - Dansk Industri og Green Power Denmark. Ifølge DI risikerer Danmark at sakke agterud i den grønne omstilling, hvis der ikke kommer mere vedvarende energi i en fart. Derfor er DI's topchef glad for, at regeringen sætter gang i forhandlingerne og tilmed lægger op til, at der kan komme endnu flere gigawatt i udbud. Det er nødvendigt, mener han - Det er helt afgørende for den grønne omstilling og vores samfunds udvikling, at vi får mere vedvarende energi, så vi kan tackle klimaforandringerne og styrke vores forsyningssikkerhed. Det er de beslutninger, vi træffer nu, der bestemmer fremtiden for vores børn og børnebørn. Derfor er det positivt, at regeringen reagerer på dansk erhvervslivs opråb om at få mere havvind i spil hurtigt ved at sende mere end de aftalte ni gigawatt i udbud. Det er et vigtigt skridt på vejen, siger administrerende direktør Lars Sandahl Sørensen hos Dansk Industri i en pressemeddelelse I DI's medlemskreds af knap 20.000 virksomheder er der flere, der er med til at sætte turbo på den grønne omstilling. Derfor kalder DI på hurtig afklaring om udbud og stabile rammevilkår, så virksomhederne ved, hvad de kan regne med.

- Hvis vi i Danmark skal skabe en reel grøn omstilling, så skal der både skrues op for mere vedvarende energi og energieffektive løsninger. Heldigvis har vi virksomheder, der er verdensmestre i at udvikle grøn teknologi, og hvis de skal skubbe Danmark i den rigtige retning, kræver det stabile rammevilkår, siger Lars Sandahl Sørensen, som opfordrer forligskredsen til at gå konstruktivt ind i forhandlingerne med regeringen.

DANMARK LIGGER I SMØRHUL Hos Green Power Denmark roser administrerede direktør Kristian Jensen Lars Aagaard for at sætte skub i processen om de statslige udbud for havvind.

- Vi er allerede bagud og har vanvittigt travlt, hvis havvindmøllerne skal snurre inden 2030 og levere grøn strøm til vores klimamål.

Derfor skal vi også udbyde samtlige ni gigawatt havvind på en gang og ikke udbyde én havvindmøllepark ad gangen. Samtidig skal vi løfte standarderne for, hvad der forventes af fremtidens havvindmølleparker.

De kommende udbud skal ikke kun fokusere på pris, men fremme bæredygtige værdikæder og innovative løsninger for bedre havmiljø, siger han i en pressemeddelelse.

Green Power Denmark er Danmarks grønne erhvervsorganisation og fungerer som talerør for den danske energisektor, og ifølge den ligger Danmark med Nordsøen og Østersøen i et smørhul for den vindenergi, som hele verden efterspørger.

- Det potentiale skal vi udnytte til fulde.

Derfor er det godt, at ministeren vil se på mølletætheden. Det kan potentielt øge kapaciteten markant og give danskerne mere grøn strøm, siger Kristian Jensen, som efterlyser en hurtig løsning på åben dør-ordningen, som regeringen har sat i bero, da der er brug for havvindmølleparkerne under den ordning, hvis Danmark skal blive et foregangsland indenfor power-to-x.

    Energiø Bornholm er en del af ni gigawatt havvind, som regeringen gør klar til at sende i udbud. Arkivfoto: Berit Hvassum"
2023-02-25 00:00:00,Energiøen skaber en ny politisk dynamik,Bornholms Tidende,"Socialdemokratiets udspil om at åbne for mere udbytte af den kommende energiø lægger kraftig kant til budgetpartnerne i Enhedslisten og Venstre. For borgmesteren er det en chance for at tage teten. Også "" kolde hænder"", "" varme hænder"" og 35 millioner kroner bundet i elbusser i et meget problematisk kommende kommunebudget med et sandsynligt sparekrav på over 100 millioner blev med S-udspillet endnu mere vigtige brikker i den store sammenhæng.

Det var uden det drama, som vi så i starten af september. Der var ingen borgmester, der ikke kom med i forliget om kommunens budget. Der var heller ikke nogen borgmester, der suspenderede forhandlingerne på vejen dertil.

Hvad der skete i sidste uge var helt anderledes stilfærdigt. Faktisk overraskende stilfærdigt.

Men derfor kan det nye, nye, nye flertal om bornholmsk åbenhed over for en større energiø meget vel blive mindst lige så vidtrækkende.

Et større areal sat af for også at skabe større muligheder: Power-to-x og erhvervspark.

Flere job, måske uddannelse og forskning, i hvert fald mere vækst til Bornholm. Mest muligt udbytte af den kommende energiø.

Til gengæld for at ofre et større areal og i øvrigt investere nogle penge.

Og ja, det nye, nye, nye flertal her. Man bliver snart helt træt af at holde rede på alle de snart mange nye flertal.

Først Konservative, Enhedslisten, Dansk Folkeparti og Kristendemokraterne sammen om at gøre Jacob Trøst (K) til borgmester og i øvrigt dele kagen efter valget.

Dernæst Enhedslisten, Venstre og Socialdemokratiet sammen om dette års kommunebudget.

Og nu så altså Socialdemokratiet, Konservative, Dansk Folkeparti, Bornholmerlisten og Kristendemokraterne sammen om at gå offensivt, men også mere offervilligt frem omkring energiøens store muligheder.

Det første nye flertal holdt ikke. Det andet viste tegn på at holde, men gør det måske nu alligevel ikke. Om det tredje nye flertal kan bære til også andet og mere end energiøen blev i sidste uge det nye store spørgsmål i bornholmsk politik.

SERVERETTEN LIGGER HOS S Om energiøen kom sidste uges udspil fra Socialdemokratiet.

Det kunne også vanskeligt komme andre steder fra.

Socialdemokratiet markerede igen, hvor helt helt centralt partiet netop nu står i midten af bornholmsk politik. Som partiet der afgør, hvad der er flertal for - og hvad der ikke er flertal for.

Claus Larsen-Jensen (S) legede borgmester.

Der var borgmester-patos over udspillets ord om den historiske chance, som energiøen er for Bornholm. Som en motorvej til kæmpemæssig vækst og som selve vejen tilbage til selvforsørgelse. For det indre blik blinkede borgmesterkæden også med udspillets kald til sammenhold på et afgørende tidspunkt i historien.

Jacob Trøst erklærede sig enig. Hvor andre borgmestre måske nok var blevet vrede, var Bornholms borgmester nærmere lettet.

For Jacob Trøst er det en chance for igen at være med til at beslutte. En chance for at stemple ind som borgmester.

Tilmed kunne han uden at tøve skrive under på nærmest hele udspillet fra Socialdemokratiet.

Han kunne have skrevet det meste af det selv. Forskellen er, at han i så fald ikke ville vide, om der var noget flertal for hans tanker. For den sag afgør Socialdemokratiet.

Udspillet kom tilmed på et tidspunkt, hvor det snart længe havde forlydt, at Enhedslisten og Venstre havde fået Socialdemokratiet med på de to partiers betydeligt mere reserverede og forsigtige holdning til en større energiø. For så nyligt som ind i januar var bekymringen udbredt blandt de både andre partier og de største aktører i det bornholmske erhvervsliv. Ikke helt få andre parter har opsøgt og prøvet at påvirke Socialdemokratiet.

I praksis viste det sig helt unødvendigt.

Som at slå en dør ind, der faktisk stod åben, men det kunne ingen vide ved nytår. For mellem midnatsklokker og nytårsraketter og sidste uges udspil om energiøen kom det lederskifte i Socialdemokratiet, som nu tidligere gruppeformand Jonna Nielsen udløste ved at melde sig helt ud af partiet.

Claus Larsen-Jensen har hele tiden været ombord i projekt Den Store Energiø. Og det kunne Socialdemokratiet såmænd også godt have endt med at være med Jonna Nielsen som leder. Men med Claus Larsen-Jensen i spidsen forsvandt tvivlen om, hvor Socialdemokratiet ville placere sig henne.

LARSEN-JENSEN LEDER S Snart 70-årige Claus Larsen-Jensen er nu uantastet leder af Socialdemokratiet. Han havde vægt i gruppen før, men først nu vejer han så tungt, at han ingen tvivl efterlader mere. At han tilmed tager over på et tidpunkt, hvor Maria Fromseier Kjærgaard er på barsel, så de to andre i gruppen er nyvalgte Karen Lynn Jacobsen og vikaren Anne Jensen, rydder desto mere tydeligt hele rummet forrest på scenen fuldkommen af for Larsen-Jensen.

Platformen som gruppeformand gør det mere sandsynligt end før, at han vil tage et skud mere på borgmesterkandidaturet til valget i november 2025. Men det er for tidligt at sige, om det vil ske.

Socialdemokratiets proces med at finde den næste spidskandidat har længe været i gang bag kulisserne. Officielt starter det løb ved generalforsamlingen sidst i marts, hvor der er lagt op til, at interesserede kan give sig til kende.

I det håb at der vil være mere end én af den slags, vil kandidaterne dernæst få et år frem til generalforsamlingen i foråret 2024 til at gøre sig mere kendt blandt Socialdemokratiets bornholmske medlemmer. Og blandt vælgerne. Og i Socialdemokratiets lokalbestyrelse, til den tid sandsynligvis ledet af Lars Goldschmidt, der så også vil have et år til at tage bestik af billedet foran dem.

Vil Claus Larsen-Jensen gå ind i et "" primærvalg"" af den slags, står han indlysende ikke ringere til det nu. Men mere håndfast end det kan man endnu ikke komme på den sag.

DER MANGLER 130 MILLIONER Der er trods alt også andre på scenen end Socialdemokratiet.

Først og fremmet er der en borgmester, for hvem S-udspillet om energiøen var den største og mest kærkomne gave, han kunne forestille sig.

Efter Sorte September sidste år er Jacob Trøst nu pisket til at komme med i forliget om det næste kommunebudget. Og Socialdemokratiets plan spiller ind på budgettet.

S vil sætte medarbejdere af i kommunen.

Dedikerede medarbejdere, der udelukkende arbejder med energiøen. Planlæggere og udviklere, andet bliver nok også nødvendigt.

For eksempel juridisk ekspertise, for det kan koste meget, meget dyrt, hvis man ikke ved ordentlig besked, når man taler med staten og med store private aktører.

Skive Kommune har siden 2008 konstant haft mellem otte og 15 ansatte sat af til erhvervsparken GreenLab Skive. De medarbejdere har Skive Kommune dedikeret til projektet ud over en plan-og udviklingsenhed, der er større end regionskommunens er. Og GreenLab Skive er mindre, end energiøens følgeerhverv kan blive for Bornholm. Meget mindre.

Så behovet er indlysende, men der er også et problem. For alt det her er "" kolde hænder"", som de her medarbejdere ofte hånligt bliver kaldt. Og Bornholm stirrer ind i et kommende kommunebudget, der hurtigt kan blive meget, meget kostbart i ikke bare de populære "" varme hænder"", men i nærmest alt.

130 millioner kroner ser der såmænd ud til at mangle næste år. 130 millioner. Det er mere end Winni Grosbølls største sparebudgetter, mere end de to der kostede skoler. Vil man så også sætte eksempelvis 10 millioner kroner af til energiøen, er det 140 millioner man skal finde. I hvert fald som det ser ud netop nu.

Hvem vil gerne være hovedperson i en fortælling af den slags? "" I fjernede blød velfærd for mange, mange millioner, men kolde hænder til energiøen kunne I godt finde plads til"". Fortegnet og urimeligt vil det være, uden blik for behovet for at investere i en kæmpemæssigt stor mulighed. Men fortælllingen vil komme med det samme. Hvem vil gerne være hovedperson? BALKORT TIL BUDGETTET Det vil Socialdemokratiet til en start sikkert gerne. Ikke af lyst, naturligvis. Af ren nødvendighed.

Energiøen og dens muligheder er højprioriteret klasse A-stof for Claus Larsen-Jensens version af Socialdemokratiet.

Det er S, der til en start spiller ud med, at kommunen også må investere i energiøen.

Selv i et krisebudget.

Skal man tage Konservative, Dansk Folkeparti, Bornholmerlisten og Kristendemokraterne for pålydende, er de også parat til at tage nogle tæsk her. I hvert fald gik de jo ombord i Socialdemokratiets udspil med det samme. Lader de fire partier handling følge ord, vil også de være klar til medansvar for et budget, der får svært ved at blive populært.

Tilbage er så Enhedslisten og Venstre: Socialdemokratiets to partnere fra forliget om dette års kommunebudget. Her ser det sværere ud.

For Venstre var det et fingeraftryk og en sejr, da årets budget sagde farvel til to af kommunens udviklingsfolk. De to stillinger kan man starte med at bemande igen, hvis Socialdemokratiet gør dedikerede medarbejdere til energiøen til de andre partiers adgangstegn for at være med i det næste budget.

Og selv de to stillinger vil kun være et sted at begynde.

Altsammen for en energiø, som Venstre er det parti i kommunalbestyrelsen, der har det sværest med: Det er vindmøllerne, det er arealkravet, det er hensyn til sydbornholmske kernevælgere, og det er også mere endnu.

Venstre får det ualmindeligt svært med det næste budget - og vil måske heller ikke have alverden imod at stå udenfor forliget.

Endelig er der Enhedslisten. Her stiller sagen sig endnu en tand mere specielt.

DER ER PENGE I BUSSERNE Én ting er, at Enhedslisten er skeptisk, grænsende til modstander af energiøens følgeerhverv.

Imod at omdanne fri natur til skueplads for store private kapitalinteresser. Selv når det handler om den grønne omstilling.

At stå bag et sparebudget, der alligevel finder penge til den slags, vil være sværere at få til at glide ned for Enhedslisten, end levertran er for de fleste. Og selv da kan der også komme noget, der bliver sværere endnu.

Endnu mere usmageligt og umuligt at gå ind i for Morten Riis og Helle Munk Ravnborg.

Når sparekravet lige nu er 130 millioner kroner, er en del af forklaringen de 35 millioner, som kommunekassen aktuelt er udset til næste år at investere i elbusser. Betydeligt flere penge end de andre energiø-partier end Socialdemokratiet har lyst til at sende den vej. Men samtidig hjerteblod, absolut hjerteblod, for Enhedslisten.

Hvis øvelsen bliver at finde 130 millioner plus det løse, kan elbusserne meget vel blive den første udgiftspost, som partier som Konservative, Dansk Folkeparti og Bornholmerlisten vil vælge at se på.

I hvert fald de tre har ikke nogen aktier i elbusserne. I hvert fald ikke i så stor en investering i elektriske busser. Alle ved, at BAT's dieselbusser ikke holder evigt. Men man kan vælge at indkøbe færre nye busser. Og/ eller man kan vælge at lease dem i stedet for at købe.

For Konservative, Dansk Folkeparti og Bornholmerlisten vil det være tillokkende.

Det vil tilmed spare penge ved at fjerne noget, der slet ikke findes endnu. Som ingen derfor vil savne, og som mange på Bornholm allerede fandt for stort pustet op sidste år.

Kan man på den måde lette et krisebudget med 15-20 millioner kroner med ét slag, vil det for mindst de tre partier være stærkt attraktivt.

Lige så attraktivt, som det vil være stygt for Enhedslisten.

ALT VED DET GAMLE - OG DOG Er kortene da pakket? Nej. Både Enhedslisten og Venstre kan godt blive en del af forliget om også det næste budget. Det ser bare ud til at kræve nogle ret store ofre for dem begge.

Strengt taget kan det også godt ende med endnu et forlig om budgettet mellem Enhedslisten, Venstre og Socialdemokratiet. De havde fodslaw frem til sidste uge, hvor energiøen lagde sig imellem. Men ved sidste uges møde i kommunalbestyrelsen var stemningen synligt mere kølig mellem Enhedslisten og Socialdemokratiet. Og ikke kun da Socialdemokratiet blokerede Enhedslistens forslag om igen at tage bopælpligten op.

Imod endnu et budget fra de tre alene taler også, at Socialdemokratiet er begyndt at lægge rigtig megen vægt på behovet for at samle kommunalbestyrelsen. Afledt af, at partiet betragter energiøen som så altafgørende vigtig for Bornholm, at der ikke er råd til mere splittelse i en kommunalbestyrelse, der er kommet ret forpjusket fra start.

Så ingenting er afgjort endnu. Hverken om budgetpartierne også kan få en energiø til at glide ned sammen. Eller om den nye energiø-akse af Socialdemokratiet, Konservative, Dansk Folkeparti, Bornholmerlisten og Kristendemokraterne også kan finde hinanden om andet og mere end at åbne for en større energiø.

I den forstand er alting ved det gamle.

Men der er kommet et nyt flertal mere. Og borgmesteren har fået en chance for at sætte sig for enden af bordet. Men det hele styres fortsat af Socialdemokratiet.

Snart 70-årige Claus Larsen-Jensen er nu uantastet leder af Socialdemokratiet.

Han havde vægt i gruppen før, men først nu vejer han så tungt, at han ingen tvivl efterlader mere. Alle ved, at BAT's dieselbusser ikke holder evigt.

Men man kan vælge at indkøbe færre nye busser. Og/ eller man kan vælge at lease dem i stedet for at købe."
2023-02-25 00:00:00,Lykkelandet Bornholm er langt fra virkeligheden,Bornholms Tidende,"Jeg vil endnu engang opfordre vores politikere både på Bornholm og i Folketinget til at få lovgivningen på plads, så naboerne til landanlægget ikke ruineres.

Debatten fortsætter heldigvis, selvom nogle fra jasiden synes, vi nu enten skal synes det samme som dem eller holde kæft. Tak til Morten Riis for at vi alle stadig må have lov til at have en mening. Vi har jo mig bekendt også stadig ytringsfrihed her i landet og den store fortælling om lykkelandet på Bornholm, hvor vi alle er enige om alting, er langt fra virkeligheden.

Vi er nogle, der siger nej til denne alt for voldsomme udvikling og nogle, der siger ja, og så er der det store tavse flertal som både ja-og nej-siden kan hævde, synes det samme som dem.

Sagen er den, at den bornholmske befolkning aldrig er blevet spurgt om, hvordan fremtiden skal være på Bornholm, og hvor stor en del af Bornholm, der skal ofres til den grønne omstilling.

Fremtiden kan blive som ja-siden vil have den eller som nej-siden eller et sted midt i mellem. Jeg håber, vores beslutningstagere vil sørge for, at udviklingen af Bornholm bliver sådan, at der tages hensyn til både jaog nej-sigere, og at der bliver en balance mellem industri og natur.

Hvis vi siger ja til det hele, så bliver det store internationale firmaer, som bestemmer, og de er aldeles ligeglade med Bornholm.

Hvis de får lov at bestemme, så er der ikke nogen grænse for, hvor meget af Bornholm der ligesom Sydbornholm skal forvandles fra natur til energi-industri-område som bliver kæmpemæssige områder med tanke og rør og rygende skorstene, som vi kender det fra olieraffinaderier og kemiske fabrikker.

Folk på Østbornholm er formentlig ved at vågne op til en fremtid, som den vi skal have påSydbornholm, og folk på Nord-og Vestbornholm tror sikkert stadig, at det ikke kommer til at berøre dem eller deres baghave.

Hvis vi siger ja til det hele, tror jeg, vi kan være stensikre på, at der bliver bygget havvindmølleparker hele vejen rundt om Bornholm, og jo mere ptx-industri og andre energitunge industrier, der etableres på øen, jo hurtigere går det med at få ødelagt hele Bornholm.

Folk rundt om på Bornholm tror sikkert også, at al energiindustri kun skal bygges på Sydbornholm.

Det tror jeg ikke på. Der kommer helt sikkert flere andre kæmpemæssige energiindustriområder både på Øst-, Nord-og Vestbornholm.

Det skal jo laves så billigt som muligt, så vi må alle ofre os på hele Bornholm.

Der er andre, der er kommet med kvalificerede gæt på, hvor stort landanlægget til Energiøen bliver, og der har været bud på op til 500 hektar på Sydbornholm.

Det tror jeg passer meget godt, men det stopper ikke der. Lignende industriområder vil skulle bygges andre steder på Bornholm for at tilfredsstille den umættelige energisektor.

Det bornholmske landbrug vil komme under pres, når der skal tages så meget jord ud af drift, og det vil måske ende med, at slagteriet er nødt til at lukke, når der kun bliver udsigt til, at produktionen fremover skal reduceres.

Energiøen skal give Bornholm en masse nye arbejdspladser, men jeg tror, at den på lang sigt vil koste flere arbejdspladser end den vil give.

Turismen på Bornholm vil på lang sigt blive kraftigt reduceret, hvis Bornholm forvandles til en industriø.

Ja-siden siger, at al denne energi industri ikke vil påvirke turismen, og vi måske endda vil få flere turister, som kommer for at se på vindmøller og transformatorstationer.

Det tror jeg hurtigt vil aftage, og så vil tyskerne finde andre ferieøer, de kan bruge i stedet for industriøen Bornholm.

Jeg mener, vi skal passe på den bornholmske natur, sådan at der i fremtiden er plads til både landbrug, turisme og borgere på øen.

Det er en balance mellem, at vi er nødt til at ofre noget af vores natur til den grønne omstilling, og så er vi også nødt til at passe på vores natur.

Jeg vil nødig aflevere et Bornholm til mine børnebørn, som er ødelagt af kæmpemæssige industriområder, og det kan desværre blive virkeligheden.

Derfor skal vi nu sætte foden ned og sige nej til al følgeindustri som ptx-produktion bunker hubs og energitunge virksomheder.

Vi får ikke nogen balance, hvis vi blåøjet siger ja til det hele, og så ødelægger vi Bornholm.

Med vi mener jeg først og fremmest vores politikere både i Folketinget, men også Bornholms kommunalbestyrelse. I har et kæmpe ansvar for, at denne udvikling bliver styret korrekt og balanceret, og det gælder også, selvom det hele haster.

Ammoniakproduktion og anden kemisk produktion i stor skala vil kunne resultere i farlige ulykker på Bornholm. Skal vi til at have gasmasker hængende klar i hjemmene? Jeg har kunnet læse mig til, at ulykker med ammoniak har krævet mange menneskeliv i tidens løb, fordi ammoniak er eksplosivt, ætsende og giftigt.

I 2005 døde 38 mennesker da en bus kolliderede med en ammoniak tankvogn, og der er flere eksempler i linket herunder.

http:// www.studstrup.dk/ gammel-studstrup/ index6ce1. html? id= 179 Sådan et anlæg kan jeg ikke være nabo til, så er jeg nødt til at flytte - måske fra Bornholm.

Hvis jeg skal kunne flytte fra Bornholm, er jeg nødt til at kunne sælge mit hus, og det er ikke muligt for tiden, hvor vi, der bliver naboer til landanlægget, er stavnsbundet.

For at bære vores del af den grønne omstilling skal vi sige ja til havvindmøller og transformatorstationen, og så skal vi sige stop.

Ja-siden siger nu, at den bornholm ske økonomi er så dårlig, at vi slet ikke har råd til at sige nej til Energiøen plus alt, hvad den kan trække af følgeindustri.

Jeg synes, det lyder utroligt, for få år siden var Energiøen ikke noget, der fandtes, og vi måtte dengang forholde os til den økonomi, vi havde.

Dengang måtte vi spørge Danmark om mere i tilskud, når vi ikke kunne få kassen til at stemme.

Når vores politikere siger, at vi ikke har råd til at sige nej til noget som helst, kunne man få den tanke, at vores politikere er blevet stillet i udsigt, at Bornholm får en hel masse penge, når energiøprojektet og alle de andre projekter er realiseret.

Hvis det forholder sig sådan, er det formentlig for godt til at være sandt, og hvis Bornholm får en masse penge fra energiprojekterne, så bliver vi helt sikker skåret det samme i tilskuddet til Bornholm.

I virkeligheden drejer det hele sig om penge og industri på bekostning af vores natur, og os, der skal lægge baghave til, bliver kørt over.

Når der nu er så mange penge i at bygge havvindmølleparker med tilhørende energiindustri, så kan man som kommende nabo til sådan et industriområde blive temmelig frustreret over, at vores politikere i Danmark ikke har sørget for at få lovgivning på plads, der kan give kompensation for den tabte ejendomsværdi, som vi desværre får.

De eksproprierer vores jord, fordi disse energiprojekter er vigtigt for almenvældet, og ejendomsretten er ikke eksisterende for os.

Men er disse projekter nu også vigtige for almenvældet, og er der på den baggrund lovhjemmel til ekspropriation? Den strøm og brint, der skal produceres på Bornholm, kommer jo ikke almenvældet på Bornholm til gode, og kan man så ekspropriere bornholmsk jord? Det er ikke engang sikkert, den kommer mennesker i Danmark til gode, måske skal strømmen sælges til millioner af tyske husstande. Det vil formentlig give den danske stat en rigtig god indtægt, men er det også til gavn for almenvældet? Hvis det at gavne almenvældet gælder alle virksomheder, der tjener penge, så kan der eksproprieres rigtig meget jord over alt.

Det kunne man spørge en advokat om, hvis man kan finde én, der ikke i forvejen arbejder for energisektoren i Danmark.

Jeg vil endnu engang opfordre vores politikere både på Bornholm og i Folketinget til at få lovgivningen på plads, så naboerne til landanlægget ikke ruineres.

Huse, der ligger tæt på landanlægget, bliver eller er blevet værdiløse, og hvordan tror I opbakningen til Energiø Bornholm og i det hele taget den grønne omstilling havde været, hvis alle borgere i Danmark havde mistet deres ejendomsværdi helt eller delvist? Andre lovforslag kan blive hastebehandlet af Folketinget, og det bør denne sag også, fordi der er tale om et lille mindretal af borgere, som bliver kørt over af staten og mister deres ejendomsværdi.

Staten vil som tidligere nævnt komme til at tjene masser af penge på at sælge strøm til udlandet i mange år frem, og Bornholm vil sikkert også komme til at tjene penge på al industrien, så kan det simpelthen ikke passe, at vi, der bliver naboer, skal miste vores ejendomsværdi.

Vi kommer til at leve med ulemperne som støj og lys og anden forurening, og det er rigeligt til os.

Jeg mener, at hele Bornholm skal være med til at bære byrderne af Energiøen, så hvis der skal laves et erhvervsområde til andet end transformatorstationen, så skal det være i en anden baghave. Vi har ikke plads til mere på Sydbornholm."
2023-02-27 00:00:00,Trøst og S ønsker alle partier med i plan om større energiø,Bornholms Tidende,"Borgmesteren og Socialdemokratiet indkalder ekstra ordinært gruppeformændene for alle kommunalbestyrelen partier for at se, om alle kan stå bag den plan for kommunens ageren omkring energiøen, som S har lagt frem.

Borgmester Jacob Trøst (K) og Socialdemokratiet er gået sammen om et forslag, der vil stikke rammerne ud for en større energiø på Bornholm.

Konservative og Socialdemokratiet ønsker at få en samlet kommunalbestyrelse bag planen, der kommer efter, at Socialdemokratiet i sidste uge spillede ud om at åbne op for en større energiø ved også at sætte plads af til følgevirksomhed som power-to-x, erhvervspark, uddannelser og forskning.

De to partier indkalder nu de alle kommunalbestyrelsens partier til et ekstraordinært møde i kredsen af gruppeformænd.

"" Socialdemokratiet har nøje overvejet, hvordan vi kommer videre fra et forslag i forhold til konkret handling i kommunalbestyrelsen.

Vi kunne som parti have valgt at stille forslaget til næste kommunalbestyrelsesmøde i marts. Men vi har bevidst valgt at gribe det anderledes an for netop at få alle partier med"", oplyser gruppeformand Claus Larsen-Jensen (S) lørdag i en pressemeddelelse.

"" Efter aftale med borgmester Jacob Trøst har vi udarbejdet et forslag, som skal operationalisere forslaget, så vi sikrer den politiske koordination, som mange partier har efterlyst fra alle sider af kommunalbestyrelsen.

Vi skal sikre at Bornholms Regionskommune også administrativt kan håndtere opgaven med energiøen. Og så listes de områder op, som vi skal have fokus på i kommunalbestyrelsen, og som kommunalbestyrelsen konkret skal tage stilling til fra sag for sag, og hvor partierne selvfølgelig kan stemme ja eller nej til disse."" "" Derfor er der efter aftale med borgmesteren aftalt, at indkalde til et ekstraordinært gruppeformandsmøde, hvor det er Socialdemokratiets mål at få alle partier med"", oplyser Claus Larsen-Jensen, der dernæst begrunder, hvorfor S håndterer energiøen på den måde, som man nu er.

"" Det socialdemokratiske forslag er stillet, fordi vi mener det. Vi mener, at det er nødvendigt, at vi på Bornholm samles om dette historiske projekt. Hvis Bornholm skal spille en central rolle i at virkeliggøre det, så vi ikke bare ender som en grøn stikkontakt med få servicejob, men reelt får det udviklingsløft, som skal skabe vækst, økonomi, job og udvikling, så skal vi på Bornholm samles om opgaverne"", skriver han.

"" Bornholm er voldsomt udfordret på økonomien, og hvis vi i fremtiden skal sikre indtægter til velfærd og andet vi vil på Bornholm, så skal dette lykkes. Vi skal øge tiltrækning af investeringer, virksomheder, job, arbejdskraft og indbyggere. Og vi ved at mange andre, der beskæftiger sig med energiøen m. v., også virkso mhederne, og politikere er enige om, at nu er det på høje tid, at vi i kommunalbestyrelsen rykker på dette for Bornholms skyld."" "" Derfor deler Socialdemokratiet også bemærkningen om, at vi med Helhedsplanen sparker en åben dør ind. Derfor tror og håber vi også på, at alle partier i kommunalbestyrelsen vil være med, for det her er så stort, at vi skal samles om det"", hedder det også i pressemeddelelsen fra Socialdemokratiet."
2023-03-01 00:00:00,Trøst bestiller samlet overblik over energiøens krav og muligheder,Bornholms Tidende,"Kommunalbestyrelsen er enig om at ville have mere hånd i hanke med den kommende energiø. Men det kan gøres på mange måder, og efter aftale med de andre partier beder borgmester Jacob Trøst nu embedsfolkene om et overblik over mulighederne.

Der er brug for, at kommunalbestyrelsen kommer meget mere med i de store beslutninger, som Bornholm står over for med den kommende energiø.

Det er kommunalbestyrelsen til en start enig om, viste mandagens møde mellem partiernes gruppeformænd. Tilbage står nu at finde ud af, hvordan energiøen skal forankres rent politisk.

Det kan man gøre på adskillige måder, og derfor blev partierne mandag enige om at bestille et samlet overblik over mulighederne.

Kommunens administration skal samtidig levere et bud på hvilke nye arbejdsopgaver, der knytter sig til energiøen, og hvor mange medarbejdere det giver behov for.

Derfor har borgmester Jacob Trøst (K) nu bestilt et samlet overblik.

- Jeg har bedt administrationen om at komme med et oplæg om, hvilke muligheder vi har, også rent juridisk. Jeg har også bedt om et bud på, hvad der er behov for at afsætte af ressourcer og medarbejdere, fortæller Jacob Trøst.

- Jeg har desuden bedt om et oplæg om, hvad der er af muligheder for at skabe en politisk struktur omkring arbejdet med energiøen.

Socialdemokratiet foreslår en task force, men det kan være et paragraf 17 stk. 4-udvalg, eller vi kan holde flere temamøder i koommunalbestyrelsen, hvis vi ikke vil afsætte ekstra ressourcer, siger han.

Hidtil har borgmesteren orienteret de andre partier ved de jævnlige, uformelle møder for gruppeformændene. Men den form giver problemer i takt med, at energiøen rykker tættere på og bliver mere konkret, også for aktører uden for Bornholm.

- Gruppeformandsmøderne kan ikke træffe beslutninger, og der er behov for, at hele kommunalbestyrelsen bliver inddraget omkring energiøen, siger Jacob Trøst.

MANGE ENKELTSAGER PÅ VEJ Socialdemokratiet gav i forrige uge sit bud på, hvordan Bornholm skal blive i stand til at træffe løbende beslutninger om energiøen på en måde, der er demokratisk forankret.

Under navnet Helhedsplanen foreslog Socialdemokratiet her at lægge megen beslutningskraft ud to forkellige steder: Dels til Baltic Energy Island, der allerede er etableret i det gamle elværk i Rønne - og dels til en helt eller delvist enhed, som S gav arbejdtitlen en task force.

- Det kan også være, at andre ser behov for noget, som vi ikke har med i helhedsplanen.

Det vil vi i så fald synes er helt fint. I hvert fald går jeg ud fra, at vi nu har en enighed om at gå i en bestemt retning, og at det starter med, at borgmesteren og administrationen kommer med et oplæg, siger gruppeformand Claus Larsen-Jensen (S).

Energiøen vil i praksis rejse et stort antal enkeltsager længere henne ad vejen. De vil blive behandlet som netop enkeltsager, også hvis alle kommunalbestyrelsens partier skulle ende med at blive enige om de overordnede rammer omkring arbejdet med energiøen.

- Man kan ikke vride armen om på kommunalbestyrelsen ved én gang for alle at lægge alle dele af energiøen og samtlige enkeltsager omkring den op som én samlet sag, siger Claus Larsen-Jensen.

- De enkelte dele af alt det, der knytter sig til energiøen, vil ende som enkeltsager i kommunalbestyrelsen. Om vi for eksempel skal sætte plads af til en grøn erhvervspark og til power-to-x vil blive enkeltsager, som kommunalbestyrelsen skal stemme individuelt om, siger han.

- Hvis der for eksempel skal udlægges et nyt område om erhvervsområde, må man jo forholde sig til det som en enkeltstående sag. Det vil ikke adskille sig fra andre lokalplan-og kommuneplansager, siger også gruppeformand Morten Riis (EL).

Enhedslisten er sammen med Venstre det mest forbeholdne parti over for at tænke energiøen større end det landanlæg, der med sikkerhed vil komme. Det har ikke ændret sig, selvom også EL mandag stod bag at skaffe et samlet overblik over mange af de spørgsmål, som energiøen rejser.

- Meget af energiøens politiske forankring mener vi godt, at vi kan rumme indenfor den udvalgsstruktur, som vi allerede har.

Uden at vi behøver at oprette nye organer til det. Vi mener ikke nødvendigvis, at vi behøver et udviklingsforum eller en task force til energiøen, siger Morten Riis.

- Jeg synes også, at der er nogle uafklarede ting i Socialdemkratiets oplæg, for eksempel om Bornholm skal kobles på elforbindelsen fra energiøen. Det ved jeg da ikke, om vi skal, for det vil blive meget dyrt at etablere, og vi har jo ogå et udmærket søkabel til Sverige, som man måske i stedet skulle bygge ud på.

- Der er mange gode ting i arbejdspapiret fra Socialdemokratiet. Men vi står over for et sparekrav på 130 millioner kroner næste år, og jeg kan også godt være nervøs for, at det kan blive større endnu. Socialdemokratiet foreslår så at sætte to millioner kroner af til medarbejdere, der kun arbejder med energiøen, siger Morten Riis.

- Så jeg vil i hvert fald gerne vide, hvad de her stillinger af løfte af arbejdsopgaver, der ikke allerede bliver løftet i dag. Sådan nogle arbejdsbeskrivelser ville vi jo kræve omkring enhver nyoprettet stilling, så det er vel også kun rimeligt her."
2023-03-01 00:00:00,Bornholm overtager formandskab,Bornholms Tidende,"I denne uge er der møde i Euroregion Baltic, hvor Bornholm er formand det næste år.

I denne uge er Bornholm centrum for en række møder om samarbejdet i den sydlige del af Østersøen. Det sker i regi af Euroregion Baltic, som i det næste år har Bornholm i formandsstolen i form af kommunalbestyrelsesmedlem Mikael Benzon fra Enhedslisten.

Det fremgår af en pressemeddelelse.

Euroregion Baltic er et politisk samarbejde mellem regioner og kommuner, som torsdag skal drøfte den grønne omstilling i lyset af Ruslands invasion af Ukraine, der betyder, at klimapolitik og energipolitik er blevet sikkerhedspolitik.

Det sker i kommunalbestyrelsens mødesal, hvor seniorforsker Trine Villumsen Berling fra Dansk Institut for Internationale Studier indleder et seminar med et foredrag, hvorefter et panel af politikere fra regionerne tager fat på debatten.

Sideløbende er LAG-Bornholm vært for et seminar for lokale aktionsgrupper på Møbelfabrikken i Nexø. Formålet er at drøfte de kommende års samarbejde mellem de lokale aktionsgrupper, som er støttet fra EU's Landdistriktsprogram.

Torsdag byder også på åbning af en retrospektiv fotoudstilling om de projekter, Euroregion Baltic har støttet gennem årene, og en fejring af samarbejdets 25 års-jubilæum. Begge dele foregår i kommunens lokaler på Snorrebakken. Fredag formiddag er afsat til en studietur med fokus på Bornholm som kommende energiø og andre grønne projekter. Det bliver til et besøg i det gamle elværk i Rønne og hos Bornholms Energi & Forsyning på Rønne Havn.

Mikael Benzon og kommunalbestyrelsesmedlem Heidi Burgedahl (V) repræsenterer Bornholm i Euroregion Baltics styrelse."
2023-03-03 00:00:00,Trøst vil have firmaer med i grøn erhvervspark,Bornholms Tidende,"Kan Bornholm få en eller flere virksomheder med til at finde ud af, hvor en grøn erhvervspark omkring energiøen skal ligge, hvor stor den skal være, og hvilke virksomheder den skal rette sig mod? Det regner borgmester Jacob Trøst med, og derfor bliver muligheden nu undersøgt.

Den kommende energiø bliver større og mere end blot det landanlæg, som staten vil placere. I hvert fald udgør fem af kommunalbestyrelsens syv partier et flertal på mindst 16 mandater for også at åbne for nye job og ny vækst fra følgeerhverv: Power-to-x, grøn erhvervspark, uddannelse og forskning.

Men hvor de aktiviteter skal ligge, hvor meget areal de skal lægge beslag på og om de ventede følgeerhverv skal samles ét sted eller flere steder er endnu helt uklart.

For at få hul på de spørgsmål arbejder både kommunen og Baltic Energy Island (i det tidligere elværk i Rønne) nu med at skabe, hvad borgmester Jacob Trøst (K) kalder et arealudviklingsselskab.

Ideen er at få en eller flere virksomheder med i arbejdet med at udvikle området og gøre det klart, hvilke aktiviteter området eller områderne præcist skal bruges til - og først på den baggrund afgøre hvor det skal være og hvor stort det skal være.

Jacob Trøst ser arealudviklingselskabet som et nydannet selskab, der skal dannes for først at finde svar på de endnu uafklarede nøglespørgsmål, og som dernæst skal spille en drivende rolle i at bygge energiøen ud med følgeerhverv. Han har udviklet ideen sammen med Søren Møller Christenen, direktør i Baltic Energy Island.

- Sidste efterår talte jeg med Søren Møller Christensen om, hvordan vi kan lave en konstruktion, der åbner op for erhverv omkring energiøen, men uden at hive alle pengene til det ud af kommunekassen, så vi i stedet får private aktører med til at finansiere, at et areal bliver udlagt, fortæller han.

- Ideen findes flere forskellige steder i flere forskellige versioner. Der er nogle konstruktioner, hvor kommunen spiller den største rolle, og der er nogle konstruktioner, hvor private aktører gør det. Men jeg tror, at vi har brug for et privat selskab, som kan se en fordel i at spille med, og som kan bidrage med kompetencer og input til, hvordan arealet skal udlægges. For eksempel hvor stort arealet skal være, og hvor det skal ligge i forhold til andre erhvervsområder.

- Lige nu er vi i en fase, hvor vi undersøger og analyserer mulighederne. Et arealudviklingselskab er samtidig kun én pind ud af rigtig mange, der har at gøre med energiøen, siger Jacob Trøst.

SKIVE VISER ÉN VEJ Inspirationen er blandt andet hentet i Skive.

Her opkøbte den lokale kommune for 15 år siden et 60 hektar stort areal for at skabe en erhvervspark for grønne energivirksomheder.

Under navnet GreenLab Skive har parkens virksomheder i dag deres egne energikilder, ligesom de i adskillige tilfælde bruger hinandens overskudsprodukter.

Sidste år investerede energiselskabet Norlys 250 millioner kroner i GreenLab Skive og blev dermed hovedaktionær i den grønne erhvervspark.

I sidste uge investerede Norlys så yderligere 30 millioner kroner i GreenLab Skive.

De penge skal bruges til at etablere et innovationscenter, der skal være klar om to år. Planen er at lade nogle af verdens dygtigste forskere arbejde sammen med private virksomheder om at løse fremtidens energiudfordringer.

- Norlys' engagement i GreenLab Skive er bare én konstruktion. Realdania er med i en anden konstruktion. Der er en del forskellige måder at gøre det på, så vi er i gang med at kigge på hvilke muligheder der er, og hvad der vil passe bedst til Bornholm. Baltic Energy Island arbejder også med det, siger Jacob Trøst.

- Vi skal blandt andet se på, om kommunen skal opkøbe jord og leje dele af den ud til grønne virksomheder. Eller om private investorer skal opkøbe jord, eventuelt sammen med kommunen. Det er for tidligt at sige endnu, når vi endnu ikke ved hvor stort arealet skal være, og hvad behovet bliver, siger han.

Både Trøst og en stor del af kommunalbestyrelsen har i år besøgt GreenLab Skive. Her hæftede borgmesteren sig også ved, at skibonitternes valg af at etablere et stort område til grønne virksomheder på én gang nu gør det hurtigt og let at flytte til for interesserede virksomheder.

- I Skive kunne vi se, at en norsk virksomhed havde valgt at placere sig i GreenLab Skive, fordi en meget stor del af plan-og myndighedsarbejdet allerede var lavet, så planarbejdet for den norske virksomhed kunne laves på en måned, siger Jacob Trøst.

FØRST VALG AF FIRMAER Endnu mangler svarene dog på de spørgsmål, der optager de fleste: Hvor meget areal skal der bruges? Hvor skal det være? Og skal det foregå ét sted eller flere steder? - Det kommer meget an på hvilken type virksomhed, der kunne have gavn af det, og hvilke krav den stiller. Én type virksomhed kan have for eksempel have brug for meget strøm eller meget eller en bestemt type infrastruktur, siger Jacob Trøst.

- Derfor skal vi først finde ud af, hvilken type virksomhed vi gerne vil tiltrække. Hvad vores muligheder er vil også afhænge af, hvilke aktører vi kan få fat i. Ud fra det tror jeg, at der vil tegne sig et billede af, hvad der er bedst for Bornholm, og hvad vi kan nå til politisk enighed om Hvor mange steder ser du for dig til følgeerhverv fra energiøen? - Om det skal være et eller to steder står heller ikke klart endnu, for det vil også komme an på behovene for den eller de virksomheder, der kommer med ind over. Men jeg synes, at det er vigtigt, at vi tager politisk stilling til, hvor vi ønsker den her type aktivitet, og at vi siger, at "" det skal være her"", så vi ikke får knopskydning, hvor enkeltstående virksomheder etablerer sig mange forskellige steder.

Alle de konkrete spørgsmål er uafklarede lige nu. Bliver det her med sikkerhed noget, som vi kommer til at høre mere om? - Ja. Jeg er ret sikker på, at der kommer konkrete svar på de her ting, når vi har et overblik over, hvad vi har af muligheder, siger Jacob Trøst.

Jeg tror, at vi har brug for et privat selskab, som kan se en fordel i at spille med, og som kan bidrage med kompetencer og input til, hvordan arealet skal udlægges. For eksempel hvor stort arealet skal være, og hvor det skal ligge i forhold til andre erhvervsområder.

Jacob Trøst (K), borgmester."
2023-03-04 00:00:00,S bakker op om at involvere firmaer i grøn erhvervspark,Bornholms Tidende,"Borgmester Jacob Trøsts idé om at udvikle og finde den bedste placering til en grøn erhvervspark sammen med en eller flere private virksomheder får støtte fra Socialdemokratiet. Virksomhedernes behov skal tænkes med ind, siger S, der også vil sætte areal af til endnu ukendte virksomheder.

Først steg borgmester Jacob Trøst (K) og Konservative med det samme ombord i Socialdemokratiet såkaldte helhedsplan for energiøen, som S lagde frem i forrige uge.

Nu stiger Socialdemokratiet så ombord i den idé, som Jacob Trøst søsatte i Bornholms Tidende fredag: At Bornholm skal finde en eller flere virksomheder, der vil afsøge og afgrænse et areal til en grøn erhvervspark - og dernæst planlægge, udvikle og drive sådan en erhvervspark.

At samarbejde med private i et nydannet såkaldt arealudviklingsselskab vil betyde, at kommunen ikke skal tage hele slæbet med at forberede en grøn erhvervspark, mener borgmesteren. Jacob Trøst ser også en fordel i, at planarbejdet for ét eller flere større arealer til en grøn erhvervspark bliver gjort på én gang, fordi virksomheder så vil kunne etablere sig hurtigere, når erhvervparken er en realitet.

- Jeg deler principielt den holdning, som borgmesteren udtrykker i forhold til at etablere en grøn erhvervspark i tilknytning til energiøens landanlæg, siger gruppeformand Claus Larsen-Jensen (S).

- Formålet med Socialdemokratiets forslag til en helhedsplan for energiøen var jo blandt andet, at vi kan få sat gang i at få afklaret, hvad det vil sige at skulle etablere en sådan erhvervspark. Både med størrelse, placering og type virksomheder, samt finansiering og organisering. Og det bliver der nu skabt mulighed for, siger han.

Arealet til energiøens landanlæg vil blive købt af Energinet.

- Så det handler udelukkende om det supplerende areal til etablering af andre grønne virksomheder. Derfor er det vigtigt, at der sker en form for indkredsning af, hvilke grønne virksomheder der kan være tale om og deres arealbehov. Og der vil også være brug for arealer til grønne virksomheder, som vi på nuværende tidspunkt ikke kan vide hvem bliver, siger Claus Larsen-Jensen.

- Vi skal også tænke i, hvem der skal købe arealet, og hvordan erhvervsparken skal organiseres. Kommunen kan selvfølgelig købe et areal. Men det er en rigtig idé at forsøge at få etableret et udviklingsselskab, som køber arealet, og gradvist henter pengene ind ved grundsalg, siger han.

- Bag sådan et udviklingselskab kan der godt være grønne virksomheder, grønne investorer og pensionsselskaber, der kan se perspektiverne i sådan en satsning. På den måde bliver det også sikret, at vi fra start har virksomheder og investorer med, som vil det, og har en klar interesse i, at det lykkes. Kommunalbestyrelsen bør være repræsenteret i selskabets bestyrelse.

Også Socialdemokratiet er uafklaret omkring, hvor en grøn erhvervspark skal ligge. Claus Larsen-Jensen taler for at ""undersøge alle muligheder"". Jacob Trøst sagde fredag i Bornholms Tidende, at spørgsmålet ""hvem"" går forud for ""hvor"", og at ideen med et udviklingsselskab også er at finde den rigtige placering ud fra hvem virksomhederne og deres behov er.

- Vi har ingen holdning til placeringen endnu. Når det bliver foreslået at lægge grønne virksomheder tæt ved landanlægget, handler det både om at bruge den energi og overskudsvarme, der er i den forbindelse, men også om at skabe synergieffekt mellem virksomhederne, som vi blandt andet ser det ske i GreenLab i Skive. Men det handler grundlæggende også om at koncentrere den slags virksomheder mest muligt geografisk og ikke sprede dem over hele øen, siger Claus Larsen-Jensen."
2023-03-04 00:00:00,Har du en mening? Nyt projekt skal fremme debatten på Bornholm,Bornholms Tidende,"Et samarbejde mellem en række bornholmske aktører skal sikre en bredere debat i Tidendes spalter om alt fra energi og sikkerhed til turisme og kultur. Det første emne bliver Bornholms rolle i Østersøen og forventes at gå i gang senere på måneden. BORNHOLM.

- Der sker så meget på og omkring Bornholm, og det er en skam, hvis vi ikke forholder os til, hvad vi selv vil. Hvis vi ikke tager stilling, så sker der en masse, men det bliver ikke med udgangspunkt i en bornholmsk debat. Så hvordan kan vi sammen tage ejerskab om fremtiden? Det var med tanke på en involverende debat med en invitation til alle om at deltage, da formanden for Baltisk Bro Mads Wolff iværksatte et nyt debatprojekt med arbejdstitlen 'Løsningernes Bornholm'.

Tankerne har været der længe, men den konkrete udformning har en måneds tid på bagen, fortæller han videre om det projekt, der er endt som et samarbejde mellem Baltisk Bro, Center for Regional- og turismeforskning (CRT), LAG-Bornholm, borgerforeningerne og Bornholms Tidende.

Og fredag eftermiddag mødtes repræsentanter fra de forskellige grupper for første gang for at diskutere format og start.


FORLØB PÅ 12 MÅNEDER

Projektet er som udgangspunkt tænkt som et forløb på 12 måneder, hvor et nyt emne hver måned skal debatteres i Tidendes debatspalter og rundt på Bornholm ved en afsluttende debatsalon.

Mads Wolff har på forhånd udtænkt idéer til emner med arbejdstitler som 'Bornholms rolle i Østersøen', 'Bornholm, kulturen og identiteten', Livet som tilvalgs-bornholmer', 'Bornholmernes energi' og 'Bornholm og sikkerheden'.

Hvert emne vil blive skudt i gang med en indledende baggrunds- eller nyhedsartikel i Tidende, hvorefter relevante personer og eksperter både fra Bornholm og ovrefra vil blive inviteret til at skrive indlæg. Det skal gerne engagere og afføde indlæg fra bornholmerne selv, som også vil blive bragt i Tidende.

Hvert emne bliver sluttet af med en debatsalon, hvor bidragsyderne debatterer i læsere og borgeres tilhør. Og salonerne skal efter planen spredes ud over hele Bornholm på varierende steder og tidspunkter. For at finansiere de debatsaloner har Klaus Petersen fra LAG-Bornholm på vegne af projektet søgt cirka 190.000 koner i støtte fra Nordeafonden.


DEN RØDE TRÅD

Fredag eftermiddag bliver der indledningsvist delt umiddelbare tanker om projektet.

- Jeg synes, det her er et godt initiativ. Vi savner følelsen af et medejerskab i processerne på Bornholm, lyder det fra Jørgen Hammer, formand for Bornholmske Borgerforeningers Samvirke der dog håber, at der vil være en rød tråd i projektets grafiske udformning.

- Fast indramning, farver, teknikker, så man finder den nemt. Den røde tråd skal være synlig.

- Jeg tror, debatten er gavnlig for at få en følelse af, at vi er fælles og ikke imod politikerne eller naboerne, supplerer Anne Thomas, direktør i CRT, der dog rejser en bekymring om, hvorvidt 12 emner på et år er lidt for meget.

- Nogen er måske længere om at komme med ombord, og så er det emne måske overstået. Måske er bekymringen ubegrundet, men skal det være 12 gange på et år? Det ser ud til, at bekymringen er ubegrundet, i hvert fald hvis man spørger de andre. Men det er heller ikke tanken, at emnerne ikke må videredebatteres, når et nyt emne overtager.

- Et tema er ikke nødvendigvis slut, fordi der kommer ny overskrift, siger Mads Wolff.


AKTUALITET ER VIGTIGT

Udover at dele holdninger om projektet, så er formålet med fredagens møde også at få igangsat første emne og samtidig få planlagt de kommende måneder.

Og der er enighed om, at emnerne meget gerne må hænge sammen med aktualitet, ligesom der er enighed om at starte med Bornholms rolle i Østersøen, for som Jørgen Hammer påpeger, så er det måske meget oplagt at starte med, hvor Bornholm ligger.

- Det ville være godt at komme i gang med debatten om energi og energiø, fordi det kører næsten uanset hvad, siger Bjarne Hartung Kirkegaard, der deltager som LAG-medlem, og Gitte Hvidkær Marschner fra CRT tilføjer, at det ville være oplagt at lægge emner om arbejdskraft og boliger efter energiøen.

- Bornholm, kulturen og identitet kunne vi lægge oven i Kulturugen i september? foreslår Anne Thomas.


OPSTART I MARTS

Ved mødets slutning bliver det besluttet, at første emne skal være Bornholms rolle i Østersøen, og det forventes at blive sat i gang allerede senere på måneden.

- Det har været et dejligt møde. Den her naturlighed, det er taget imod med, er et vidnesbyrd om, at der er mange, der tænker, vi har brug for noget i den her retning. Den store opbakning er fantastisk. Det bliver fantastisk at se, hvordan samarbejdet kommer op at køre, og hvad det skal føre med sig, siger Mads Wolff.

På Tidende glæder chefredaktør Kristoffer Gravgaard sig over projektet: - Det her er noget af det aller vigtigste for os på Bornholm. Vi skal udveksle viden, meninger og idéer for at udvikle os. Det gør vi gennem debat - både i spalterne og fysisk rundt om på hele Bornholm. Det bliver fantastisk, siger chefredaktøren.

Første debat starter i Tidende 20."
2023-03-07 00:00:00,Grib det nu professionelt an,Bornholms Tidende," I forhold til styring bør kommunalbestyrelsen indtage en passende ydmyg position og begrænse sig til det, man har magt over og forstand på og derudover søge råd med hensyn til, hvordan man kører denne sag.

Overordnet og objektivt set er forslaget fra Socialdemokratiet om så god udnyttelse af energi-landanlæggets muligheder som muligt, naturligvis den helt rigtige tilgang, som alle i kommunalbestyrelsen skulle slutte op om det.

Angåene ''hvordan' og ''taskforce' eller 'følgegruppe' som styringsorgan, så er det interessant, at Winni Grosbøll i et interview hos TV2 for et par år siden sagde, at det ærgrede hende, at Beof ikke have en professional ledelse, for hvis man havde haft det, var der nok mange ting, der havde været anderledes. Og hun brugte ved samme lejlighed udviklingen for Rønne Havn som det gode eksempel. Lad eksemplet stå som en kraftig opfordring.

Nu, hvor vi kigger ind i en potentiel guldgrube for øen med de enorme mængder el, der er lagt solide planer for, er forslaget derfor, at man partipolitisk slapper lidt af med, hvem der fik den her idé (der er nok rigtig mange, der har tænkt de samme tanker) for i stedet at fokusere på sagen. De fleste af os er ikke interesserede i, at det her skal blive genstand for politisk kamp mellem 20 vigtige mennesker i kommunalbestyrelsen med alle de risici, det indebærer, og lige så mange er helt sikkert ganske uinteresserede i, hvilken partifarve det her har. Det er sagen alt for vigtig til.

Så i forhold til styring bør kommunalbestyrelsen indtage en passende ydmyg position og begrænse sig til det, man har magt over og forstand på og derudover søge råd med hensyn til, hvordan man kører denne her sag.

Det, man har magt over, er vel at foreslå og afsætte et passende areal et passende sted og sikkert en række relaterede styrings- og kontrolfunktioner, men den faglige opbygning og det faglige tilløb til det her må og skal uddelegeres til professionelle. Professionelle med det rette overblik.

Det ville derfor nu være relevant i kommunen at bruge energien på at skitsere en struktur for, hvad vi vil, samt at lave en overordnet skitseplan for styring, regler, begrænsninger og mål for øvelsen. Med en sådan plan kan man illustrere, hvor man vil hen, og begynde at stille de relevante spørgsmål om, hvorvidt den kan gennemføres. Uden, må man følge andres ideer.

Og med en god skitse i hånden kan man begynde at styre med en tilbagetrukket kommunalbestyrelse, der begrænser sig og overlader resten til de rette fagfolk.

I energiforsyningssnakken nævner Morten Riis søkablet og en mulig udbygning. Det falder jo i tråd med muligheden for den tænkte andelsbaserede havvindpark, og søkablets kapacitet vil jo sandsynligvis være en betingelse for succes der.

Men 'lavere omkostninger' i hans argumentation er slet anbragt. Rasmus Sielemann Christensen fortalte mig i 2016, at en udbygning af søkablet ville koste i omegnen af 800 mio. kr. Derfor skal der også kolde tal på bordet' så vi kan bedømme mulighederne konkret.

Det er ikke hensigtsmæssigt krampagtigt at holde fast i et så bekosteligt privatprojekt, hvis der i virkeligheden er smartere løsninger, vel at mærke som kommer bornholmerne til gode. Måske er en løsning at samle hele Beofs forretning om havvindprojektet. Gør man det, kommer den store kapital jo direkte fra borgerne - en model som jeg for snart mange år siden anbefalede sammen med en havvindmøllepark på samme størrelse, som nu foreslås. Og en model hvor borgerne sammen direkte kan profitere af den simple el-handelsmekanisme. Specielt hvis vi stadig ejede elnettet, ville vi være i god form der.

Eller måske er der en bedre løsning, alt taget i betragtning, via udnyttelse af energiø-mastodont-arrangementet? Andelsbevægelsen, som jo er grundideen i ovenstående, er som basis attraktiv og er jo fra sin ganske begyndelse og i sin ånd absolut upolitisk. Så lad os respektere det faktum og sammen udnytte dens potentialer i en loyal, praktisk tilgang til fælles bedste.

På konferencen 7. februar på Københavns Universitet: 'I min baghave, tak. Grøn energi til alle' blev det meget klart udtrykt, at stort set ingen store VE anlæg på land bliver opstillet, uden at der laves benefit-aftaler med lokalsamfundet. Det er denne kendsgerning, vi skal have helt op på bevidsthedens øverste hylde. Det er på ingen måde suspekt, endsige ualmindeligt. Det synes snarere at være reglen, at kræve noget for at have det 'i min baghave'... så lad os finde ud af, hvad vi vil have for det: Energiøen og relaterede vindparker opsat af CIP og Ørsted bør naturligvis udnyttes med fokus på win-win-løsninger, der udnytter det enorme forskning-, udviklings- og forretningspotentiale på den ene side, og på den anden har det principielle mål, at Bornholm som region og bornholmerne får en eller anden form for ejerskab af goderne. Det kan f.eks. være i form af gratis energi eller hvad man nu kunne få tvunget ud af situationen, samt placering af relevante institutioner og sammenhænge her. Spørgsmålet må derfor hele tiden være: 'Hvad kan det her optimalt blive til'.

Potentialet via de fysiske rammer, den fysiske placering og den totale dynamik i hele arrangementet er intet mindre end gigantisk, og vi skal være varsomme med at bombe det ned med profilering og partiinteresser i forbindelse med en lille, kystnær havvindpark, hvis der er en bedre løsning. Det her totalprojekt er større, end de fleste kan forestille sig.

El 'fra ø til ø' er vi interesserede i fundamentalt: Jeg har selv på grund af manglende viden for nyligt spurgt Cowi om, hvor meget el man planlægger at bruge på energiøen selv, og om man måske kunne forsyne Bornholm med en lignende løsning. Er det muligt der, kunne det være muligt her. Måske er det - med indblik i de tekniske løsninger - naivt, men vi skal stille spørgsmålene alligevel.

Cowi vil ikke svare og har henvist til Energistyrelsen, men min idé er, at den højrisiko-løsning, man havde kigget på, og som i tilfælde af værste uheldsscenarie ville koste 500 mio. i skader, naturligvis ikke kan vælges.

Det forekommer i den sammenhæng derfor at være værdifuldt netop at bringe ideer ind, som det gigantisk konsortium måske ikke lige har på hovedmenuen.

Ideer der udspringer af simpel, sund fornuft. Med simple, veldefinerede mål bliver det meste lettere at overskue."
2023-03-09 00:00:00,Hele kommunalbestyrelsen fik opsang af Venstre-formand,Bornholms Tidende,"Både energiøen og det kommende svære kommunebudget kalder på det helt brede samarbejde og en helt anden ånd i kommunalbestyrelsen. Så tag jer sammen, sagde Orla Hansen ved Venstres generalforsamling. Dermed kritiserede han også Venstres egen kommunalgruppe, der først indgik et smalt budgetforlig og nu afviger fra flertallets holdning til energiøen.

Regionskommunen er i en meget svær økonomisk situation, der kræver bredt samarbejde i kommunalbestyrelsen.

Og det er også nødvendigt at stå sammen og tale med én stemme over for staten omkring den kommende energiø.

Det sagde formand Orla Hansen ved Venstre Bornholms generalforsamling onsdag aften.

Om energiøen var Orla Hansens kritik reelt møntet på Venstres egen kommunalgruppe.

For sammen med Enhedslisten er Venstre netop nu det eneste parti, der står udenfor den enighed, som mere og mere præger de fem andre partiers holdning til energiøen.

Venstre og Enhedslisten er begge mere skeptiske, reserverede og kritiske end Konservative, Dansk Folkeparti, Socialdemokratiet, Bornholmerlisten og Kristendemokraterne, der alle går ind for at afsætte mere areal for også at kunne få en større gevinst ud af energiøen. I form af power-to-x, nye virksomheder, arbejdspladser, uddannelse og forskning.

- Jeg kan kun på det kraftigste opfordre til, at man indgår i et konstruktivt samarbejde med borgmesteren, og at borgmesteren sætter sig i spidsen for det udvalg, der skal kæde det hele sammen, når der skal findes løsninger, sagde Orla Hansen i sin beretning.

- Igen på det kraftigste vil jeg også gerne opfordre til, at hele kommunalbestyrelsen forstår at stå sammen og virkelig kigger indad.

Så vi kan komme med et oplæg til, hvordan det skal køre, fortsatte han.

- Hvis vi vil gøre os nogen forhåbninger om at få nogen form for indflydelse, skal det ikke være noget med et snævert flertal. Det skal være hele kommunalbestyrelsen, som kommer med en udtalelse til regeringen i så vigtig og så stor en beslutning, sagde Orla Hansen.

Også det kommende kommunebudget kræver et meget bredt politisk samarbejde, sagde Venstre-formanden. Det var også hvad borgmester Jacob Trøst (K) sigtede mod i september sidste år. Men ved at indgå forlig med Ventre og Socialdemokratiet deltog Venstre i at sørge for, at det gik anderledes.

- Tag jer sammen. Tag jer sammen. Vi kommer også til nogle budgetforhandlinger til efteråret, hvor der skal hentes rigtig mange millioner i budgettet. Det kan ikke passe, at det skal være et snævert flertal, der skal tage ansvaret, sagde Orla Hansen.

- Vi er så udfordret, at I er nødt til at stå sammen og kigge på løsninger i stedet for at gå og kigge på: "" Hvordan ødelægger jeg det mest muligt for de andre?"". Det har Bornholm ikke råd til.

- I er nødt til at lægge et budget, som rækker mere end et år frem. Der skal være en linje, som kan køre Bornholm ind på sporet som en sund og velfungerende kommune.

Det kræver, at såvel embedsværk som politikere med borgmesteren i spidsen kan lægge et langsigtet budget, sagde Venstre-formanden.

- Det her kræver en holdningsændring i hele kommunalbestyrelsen. Det er på tide, at I viser ansvar, handling og styrke for at fremtidssikre Bornholm.

Det her kræver en holdningsændring i hele kommunalbestyrelsen.

Det er på tide, at I viser ansvar, handling og styrke for at fremtidssikre Bornholm."
2023-03-09 00:00:00,Power-to-x-anlæg vil ændre Bornholm på en negativ måde,Bornholms Tidende,"Power-to-x kræver rent vand, og vi har de seneste par år haft tørkeproblemer på Bornholm. Hvor meget vand forventer man, at der skal bruges? Og hvor skal det komme fra?

I Bornholms Tidende kunne vi tirsdag den 14. februar læse om Socialdemokratiets forslag til en helhedsplan for Energiøen Bornholm. Det er glædeligt, at nogle af vores politikere i kommunalbestyrelsen endelig officielt melder ud, hvilke visioner de har og forestillinger, de gør sig.

Det fremgår, at Socialdemokratiet ønsker "" hele pakken"". De ønsker en erhvervspark, og de vil have power-to-x. De ser en risiko for at tabe de historiske muligheder for Bornholm, hvis ikke de agerer nu. De skitserer to mulige tilgange til energiøen - en defensiv tilgang og en offensiv, proaktiv.

Socialdemokratiet vil den sidstnævnte.

En erhvervsudvikling er nødvendig for Bornholm som udgangspunkt. Det kan man kun være enig i. Men hvor langt skal man gå, hvad er omkostningerne, hvad er muligt, og hvad ønsker bornholmerne? Når vi hører politikere og erhvervsfok udtale sig angående energiøens muligheder, er det udelukkende i positive vendinger.

Vi får befolkningstilvækst, bedre økonomi, vores velfærd bliver sikret, alt det arbejde vi ønsker, spændende uddannelsesmuligheder, billig fjernvarme, nye erhverv, der kan eksportere nye produkter osv. Men ingen omtaler sig om omkostninger og negative følger.

Alle tiltag vil have positive og negative følgevirkninger! Men især et power-to-xanlæg vil ændre vores lille ø totalt - og på en rigtig kedelig måde.

Politikerne knytter deres forestillinger om erhvervspark og erhvervsmuligheder op på et power-to-x-anlæg.

Vi skal på Bornholm producere brint ved hjælp af elektrolyse og videreforarbejde det til brændstof til fly og skibe. Eventuelt også eksportere brint.

En power-to-x-fabrik af en sådan kategori formodes at være helt ude af proportioner ens størrelse taget i betragtning! Idet: Power-to-x kræver rent vand, og vi har de seneste par år haft tørkeproblemer på Bornholm.

Hvor meget vand forventer man, at der skal bruges? Og hvor skal det komme fra? Grundvand? Afsaltet havvand? Rensning af spildevand? Hvor skal fabrikken og lageret ligge? En power-to-x-fabrik afgiver en kolossal mængde varme, som blandt andet skyldes at kompressorer under højt tryk presser gasser ind i rør og tanke. Igen: er der viden om tal på mængden af varme der skal fjernes/ bruges? I det hele taget: Er der overhovedet nogen, der har overblik over hvor store mængder af brint og deraf power-to-x-kemikalier, der skal produceres? Er der taget hensyn til sikkerheden? Ved power-to-x er der tale om særdeles reaktive og giftige kemikalier. Hvordan vil man sikre en sådan kemisk fabrik - både mod uheld og mod terror. Tænk på at vi ligger meget tæt på Rusland og meget langt væk fra ekstern hjælp, hvis katastrofen en dag rammer.

Hvad er det egentlige mål, hvilke mængder skal produceres? Umiddelbart virker det som om, det er drømme fra en kommunalbestyrelse, der - uden grundig omtanke - blot ønsker at fremme det økonomiske fundament for Bornholm. Det skal også fremmes, men ikke ved hjælp af power-to-x. Det er for monstrøst og farligt."
2023-03-11 00:00:00,"Naboer frygter udvidelse: Det kommer til at stinke, larme og dominere landskabet",Bornholms Tidende,"Planerne om at udvide Bigadans biogasanlæg ved Aakirkeby, så det fremover kan tage imod mere end fire gange så meget biomasse i form af gylle, fremvækker bekymring blandt naboerne.

For to år siden flyttede Ben Woodhams og Tina Lund fra Vestermarie og ind i Villa Granly på Vestermarievej 84. Her er der fra terrassen udsigt til biogasanlægget, men fremover kommer anlægget til at fylde markant mere for udsigten, og det har gjort dem urolige.

- Før tænkte jeg ikke så meget på, at der ligger et anlæg derover, men efter planerne om udvidelsen kom frem, så tænker jeg på det hele tiden. Jeg er meget bekymret, siger Ben Woodhams.

Efter planen skal kapaciteten på biogasanlægget fremover kunne tage imod op til 600.000 ton biomasse om året, hvor det i dag kan tage imod 135.000 ton. For at det skal kunne lade sig gøre, er det nødvendigt at udvide anlægget, så det spredes ud over et område på mere end seks hektarer. Her skal der blandt andet bygges 35 meter høje skorstene og seks reaktortårne på 27 meter. Til sammenligning er de tre nuværende reaktorer 17 meter høje.

Ben Woodhams har fået lavet 3D-visualiseringer af planerne for at få en fornemmelse af, hvor meget udvidelsen af anlægget egentlig kommer til at fylde, og det har ikke beroliget ham.

- Det er meget skræmmende. Det vil være langt større end noget andet anlæg, som er set her på Bornholm, og det vil i høj grad dominere landskabet fra Lobbæk til Aakirkeby og kunne ses fra Vestermarie, Almindingen og Klintebakken, siger han.


LUGT OG LARM

Det er især Ben Woodhams og Tina Lund, som bliver ramt af udvidelsen, fordi de er de nærmeste naboer til anlægget. Men der er også andre i området, som er bekymrede, og det er der flere årsager til.

De seneste 15 år har der været en nabogruppe på cirka 10 husstande, som har kæmpet mod lugten fra anlægget, fordi størstedelen af biomassen består af gylle fra svine-og mælkeproducenter. Og frygten er, at når der skal mere end fire gange så meget gylle til anlægget, så kommer stanken også til at stige.

- Før jeg købte huset, snakkede jeg med naboer om lugten, og de sagde, at det er blevet meget bedre nu end for ti år siden. Jeg kan huske, at når man kørte forbi anlægget dengang, så kom der virkelig en ulækker lugt, men lige nu er det ikke så stort et problem.

Men det frygter vi, at det kan blive igen, når der skal så meget mere gylle til området end nu, siger Ben Woodhams.

Derudover frygter nabogruppen larmen fra de mange lastbiler, som skal køre de mange tons gylle til anlægget.

- Det kommer til at larme meget mere, end det gør nu, for der kommer masser af trafik. Det vil ødelægge livskvaliteten, og jeg ved ikke, om det bliver muligt at bo her, siger han.


EFTERLYSER ERSTATNING

Ben Woodhams peger på, at det kan blive nødvendigt at plante nogle træer rundt om grunden, så træerne kan vokse sig store og blokere for udsynet til det store byggeri.

- Men jeg synes, at det er rigtig dårligt, at der ikke er nogen lovgivning i forhold til erstatning, ligesom der er, når der sættes store vindmøller op. En privat virksomhed kan bare bygge et kæmpe anlæg ved siden af vores grund uden at betale erstatning til de lokale, som er påvirket af det. Det synes jeg er fuldstændig crazy.

Hvorfor valgte du at købe et hus lige ved siden af biogasanlægget? - Da jeg købte huset, vidste jeg ikke, at der ville komme en kæmpe udvidelse lige mod vores grund. Og lige nu er det eksisterede anlæg gemt bag træer, men de skal fældes på grund af udvidelsen.

- Men det er klart, at jo tættere på ens eget hus, jo mere smerter det. Jeg er sikker på, at hvis anlægget lå i Klemensker, så havde jeg ikke brugt så meget tid på at læse om biogas, fortæller Ben Woodhams ærligt.


BORGERMØDE MANDAG AFTEN

Bornholms Regionskommune har inviteret til borgermøde mandag aften på Kanns Hotel i Aakirkeby fra klokken 19-21, og her håber Ben Woodhams og resten af nabogruppen, at der dukker en masse op, som vil dele deres bekymringer om udvidelsen af biogasanlægget.

Frem til den 13. april er det desuden muligt, at indsende høringssvar til planerne, og det er noget, som nabogruppen på 10 husstande har tænkt sig at gøre, og håbet er, at andre vil gøre det samme.

- Ambition er, at den ikke kommer til at ske. Det er det, vi kæmper for. Men vi er bare virkelig bange for, at den her høringsproces kører under radaren, og at den almindelige bornholmer ikke er klar over, hvor stort anlægget egentlig bliver. Derfor har jeg kørt rundt og afleveret plakater med visualiseringer til hvert eneste hus i det her område, så de er klar over det, siger Ben Woodhams, som i det hele taget mener, at biogas er den forkerte vej at gå for Bornholm, når det kommer til at dække vores energibehov.

- Vi mener, der er tale om green washing af en gammel og ineffektiv teknologi, som prioriteres for at kunne fortsætte en klimabelastende husdyrproduktion og give landbrug og politikere en måde, hvorpå de tilsyneladende når de grønne målsætninger. Det er utroligt, man kan bygge sådan et anlæg og fylde med 6000.000 tons gylle hvert år og så kalde det en grøn løsning. Den grønne løsning havde været ikke at have 600.000 tons gylle på Bornholm.

- Jeg forstår godt, at vi som samfund bliver nødt til at acceptere, at der kommer ændringer og kigge på flere vindmøller i horisonten, men det her er noget helt andet. Det er virkelig en forkert måde at løse problemet på.

DIREKTØR FORSTÅR BEKYMRINGERNE Bekymringerne fra naboerne møder forståelse hos Bornholms Landbrug & Fødevarer, som har været med til at udarbejde den nye biogasplan.

Direktør Thomas Bay Jensen fortæller til Tidende, at der ikke er tvivl om, at det vil have en effekt på omgivelserne, når man vil udvide biogasproduktionen på Bornholm, da det vil blive et større anlæg end i dag og dermed vil fylde mere.

Samtidig medgiver han, at udvidelsen vil betyde flere lastbiler på vejene, og det vil ikke kun være på Vestermarievej, men også i resten af det bornholmske samfund, da man fremover skal hente gylle hos 60-70 landmænd, hvor det i dag kun er hos 20.

- Jeg kan godt forstå de bekymringer. Ingen tvivl om det. Men jeg forestiller mig, at Bigadan i samarbejde med regionskommunen vil gøre alt, hvad man kan for at minimere generne på både støj og lugt. Det kan eksempelvis være ved at sætte støjvolde eller træer op for at afskærme området så godt som muligt, siger Thomas Bay Jensen.

- Det er også derfor, at det er rigtig fornuftigt og godt at lave et borgermøde, så man kan få talt om de bekymringer, man har, siger han og henviser til, at denne fremgangsmetode har været nyttig i forhold til bekymringerne om højspændingsstationen på Sydbornholm, som skal tage imod strømmen fra den nye energiø.

Direktøren afviser samtidig, at biogas er green washing, så landbruget har en undskyldning for at kunne bibeholde sin nuværende bestand af svin og køer.

- Det er faktuelt forkert, at det er green washing, for biogas har en positiv effekt på CO2-udledningen.

I Danmark har vi mere hehov for biogas, og biogas er grøn energi, slår han fast.

Han lægger samtidig ikke skjul på, at det er det bornholmske landbrugs ønske at bibeholde den husdyrproduktion, som der er i dag.

- Vores opgave er at fastholde vores nuværende produktion af svin og køer, og det kræver blandt andet, at vi får produceret mere biogas og reduceret CO2-udledningen, siger Thomas Bay Jensen.

Biogasplanen er udarbejdet af BLF i samarbejde med BEOF, Bornholms Regionskommune, Business Center Bornholm, Rønne Havn, Nationalt Center for Grøn Energi, Biomasse-Leverandørforeningen, Halm-Leverandørforeningen og Bigadan.

Vi er bare virkelig bange for, at den her høringsproces kører under radaren, og at den almindelige bornholmer ikke er klar over, hvor stort anlægget egentlig bliver Ben Woodhams nabo til biogasanlægget."
2023-03-11 00:00:00,Klimaminister til Bornholm for at drøfte grønne planer,Bornholms Tidende,"Klima-, energi-og forsyningsminister Lars Aagaard mødes med bornholmske politikere på mandag.

Havvindmøller, elforsyning, energiø og mulighederne for Bornholm er på dagsordenen, når klima-, energi-og forsyningsminister Lars Aagaard (M) mandag kommer til Bornholm.

Her mødes Aagaard med de bornholmske folketingsmedlemmer, Lea Wermelin (S) og Peter Juel-Jensen (V), borgmester Jacob Trøst (K), gruppeformændene fra kommunalbestyrelsen og partnerskabet Baltic Energy Island.

Det oplyser Klima-, Energi-og Forsyningsministeriet i en pressemeddelelse.

- Vi står lige på tærsklen til det næste store spring i udbygningen af dansk havvind, når vi efter planen begynder udbud af ni GW havvind i år, der skal snurre senest i 2030. Her står Bornholm til at blive helt central med planerne om Energiø Bornholm, der udgør cirka en tredjedel af den nye grønne strøm. Det vil jeg gerne kvittere for, og det er vigtigt for mig, at have en god dialog med de lokale politikere, interessenter og borgere på Bornholm for at sikre, at de oplever gevinster ved, at de bliver et centralt grønt knudepunkt. Derfor besøger jeg Bornholm, siger Lars Aagaard i pressemeddelelsen.

STYRKER FORSYNINGSSIKKERHED Med de grønne planer følger muligheder for både erhvervsudvikling, uddannelser og arbejdspladser lokalt på Bornholm, og her glæder ministeren sig over partnerskabet Baltic Energy Island.

- Når private og offentlige aktører samarbejder, har det med at føre noget godt med sig. Derfor glæder det mig, at nogle af de store energivirksomheder sammen med forskerne fra DTU og Energinet har kastet sig ind i et partnerskab med de lokale aktører på Bornholm om at bruge øens strategisk vigtige placering til at skabe et globalt knudepunkt for grøn energiteknologi. Det er et vigtigt bidrag til den grønne omstilling og Bornholms udvikling, siger Lars Aagaard.

Energinet arbejder desuden for at tilkoble det bornholmske elnet til energiøen, hvilket vil sikre store mængder grøn strøm og øget forsyningssikkerhed til bornholmerne.


ET VIGTIGT BESØG

Tidligere miljøminister, nu klima-, energiog forsyningsordfører for Socialdemokratiet, Lea Wermelin, kalder det i pressemeddelelsen vigtigt, at ministeren kommer til Bornholm: - For os bornholmere handler energiøen ikke alene om udbygning af havvind og grøn strøm i fremtiden, men også om at skabe helt nye muligheder for vækst og arbejdspladser lokalt, siger hun.

MF for Venstre, Peter Juel-Jensen, følger op: - Gør vi det her rigtigt, skaber både vi et nationalt og et internationalt knudepunkt for produktion af grøn energi. Det er vigtigt, at Bornholm kan følge med i den proces.

Derfor er dialog og samarbejde en forudsætning for, at vi både lokalt og nationalt udnytter Energiøens potentiale til fulde."
2023-03-11 00:00:00,Borgmesteren har inviteret: Bornholm kan blive en god fortælling,Bornholms Tidende,"Det er borgmester Jacob Trøst (K), der har inviteret klima-, energi-og forsyningsminister Lars Aagaard (M), oplyser Bornholms Regionskommune i en pressemeddelelse om ministerbesøget mandag den 13. marts.

- Bornholm skal lægge landjord og horisont til statens energiø. Det gør vi gerne, men vi lægger os også i selen for at udnytte de muligheder, som energiøen potentielt kan bringe til vores samfund i form af erhvervsudvikling, arbejdspladser og udvikling af vores uddannelses-og forskningsmiljø.

Disse muligheder og perspektiver skal vi have en dialog med ministeren om.

Det er glædeligt, at ministeren har taget imod vores invitation og kommer med et så stærkt hold, siger Jacob Trøst.

- Bornholm kan på flere måder gå hen og blive en rigtig god fortælling også for staten.

Både i form af at udvindingen af vindenergien bliver i så stor en skala, at den skal eksporteres til millioner af andre forbrugere udenfor Bornholm. Men også på den måde, at vi kan blive et rigtig godt eksempel på, hvordan den grønne omstilling kan løfte et lokalområdes udvikling. Den historie forestiller jeg mig, at ministeren gerne vil være en del af, fortsætter Jacob Trøst.

Ministeren og hans delegationen skal blandt andet ud til den planlagte placering af landanlægget ved Sose og til møder i Rønne Elværk. hol."
2023-03-11 00:00:00,Energinet arbejder på separat priszone for Bornholm: Det vil give en smule billigere strøm,Bornholms Tidende,"Bornholm kan få en separat el-spotpris, når energiøen er opført. Den nye zone ventes at betyde, at bornholmske forbrugere kan få lidt billigere strøm, men prisforskellen vil blive begrænset, lyder vurderingen fra Energinet. Den nye priszone for energiøen vil dog kun dække selve Bornholm, hvis det bliver besluttet at koble det bornholmske elnet til energiøens højspændingsanlæg.

Under energikrisen har mange danskere opdaget, at landet er opdelt i to priszoner for strøm, øst (DK2) og vest (DK1). Når energiøen omkring 2030 er færdigbygget, vil der sandsynligvis blive tilføjet en tredje priszone, som kun vil omfatte Bornholm.

Den nye priszone - eller budzone, som den også kaldes - vil betyde, at den rene elpris på Bornholm kan blive anderledes end i resten af Østdanmark, som Bornholm i dag hører til.

- Prisen forventes at blive en lille smule lavere end i den østdanske zone, fortæller Veronika Fischer, projektleder i Energinet, til Tidende.

Lidt billigere adgang til el bliver dog kun aktuelt, hvis Bornholms elnet bliver koblet til energiøen, så strømmen fra fremtidens store havvindmølleparker kan føres direkte ind i det lokale elnet. Bliver det besluttet, at en sammenkobling er for kompliceret eller dyr at udføre i praksis, vil Bornholm forblive i den østdanske priszone. Energinet vil i så fald oprette en offshore-budzone, der udelukkende omfatter havvindmølleparkerne og energiøens landanlæg, oplyser Veronika Fischer, der arbejder med markedssporet i energiø-programmet.

Et nej til en sammenkobling vil indebære, at søkablet til Sverige fortsat vil udgøre Bornholms eneste elforbindelse til omverdenen.


FØLGER BILLIGSTE NABO

Årsagen til, at Energinet vil introducere en ny priszone, er de store energimængder fra havvindmølleparkerne og kapaciteten i kablerne.

Kablerne mellem Bornholm og Sjælland vil kunne fragte 1,2 gigawatt, mens forbindelsen til Tyskland kan rumme 2 gigawatt.

- Markedet vil ikke kunne se, at der kun kan flyttes 1,2 gigawatt fra Bornholm til Sjælland, hvis energiøen bliver en del af den eksisterende budzone, DK2, forklarer Veronika Fischer.

Det indebærer, at hele produktionen fra møllerne syd for Bornholm kan blive handlet til Sjælland, selvom det ikke er muligt at transporteres så meget strøm i kablerne.

Energinet vil være nødt til at sælge den mængde strøm, som kablerne ikke har kapacitet til.

- At modhandle for at komme i balance ville blive enormt dyrt for Energinet - og dermed det danske samfund. Ved at lave en budzone bliver den kapacitetsbegrænsning synlig for markedet, siger projektlederen.

Den nye energiø-priszone vil grænse op til Østdanmark (DK2) og Tyskland. Hvorfor vil en ny zone gøre strømmen lidt billigere på Bornholm? Forklaringen er, at spotprisen på grund af markedsmekanismerne på det europæiske strømmarked bliver dannet ud fra priserne i det billigste af naboområderne, hvor der er ledig handelskapacitet.

- I langt de fleste tilfælde vil Bornholm få den laveste tilstødende pris, fortæller Veronika Fischer.

Hvor meget billigere kan strømmen blive for bornholmerne - hvis sammenkoblingen altså bliver en realitet? - Jeg tør ikke sætte procenter på, svarer projektlederen.

POLITIKERNE ORIENTERET OM EFFEKT Pengespørgsmålet for de bornholmske forbrugere har kommunalbestyrelsen også været interesseret i. På et lukket temamøde sidste år fik politikerne fremlagt et notat fra Energinet, der dæmpede forventningerne.

Det er måske derfor, at billigere strøm ikke bruges som et stærkt argument i den lokale debat om energiøen.

"" Begrænset effekt for forbrugerne"", står der i en overskrift på et notatets afsnit.

"" Prisen på Bornholm vil afhænge af, hvordan vinden blæser samt af prisen i naboprisområderne, altså Sjælland og Tyskland. Generelt er der ikke så store forskelle i priser på tværs af vores naboprisområder"", skriver Energinet.

"" Den tyske pris forventes oftest af være højere end den sjællandske pris, hvorfor forbindelsen til Tyskland vil blive udnyttet fuldt ud. Bornholm og Sjælland vil i de perioder have den samme lavere pris -end Tyskland.

Modsat, i de perioder, hvor den tyske pris bliver lavere end den sjællandske, vil Bornholm også oftest have samme pris som i Tyskland. Derfor forventes elprisen på Bornholm i gennemsnit at være marginalt lavere end på Sjælland med en selvstændig priszone"", vurderer Energinet.

- Når vi siger en "" lav"" og "" høj"" pris, er det ikke, fordi de er markant forskellige, siger Veronika Fischer om forventningerne til fremtidens prisforskelle mellem Tyskland og Østdanmark.


AFGØRENDE FLASKEHALSE

Kigger man på den seneste måneds spotpriser, har der ikke været en eneste dag, hvor elpriserne i Østdanmark har været højere end i Tyskland, som dækkes af én national zone.

Med sådan en fordeling vil Bornholm i en ny priszone ikke få nogen økonomisk fordel sammenlignet med folk på Sjælland og Lolland-Falster.

Over for Tidende oplyser projektleder Veronika Fischer, at der i sjældnere tilfælde kan være timer, hvor elprisen på Bornholm bliver den samme som i den højeste af de to naboområder. Det kan blive tilfældet, hvis der ikke blæser meget, så produktionen fra havvindmøllerne er lav, samtidig med at kablet til energiøen bliver udnyttet fuldt ud fra Sjælland til Bornholm, mens der er ledig kapacitet på kablet til Tyskland. I det tilfælde vil den tyske (og højere) pris fastsætte spotprisen på Bornholm.

Men i det store billede vil det være undtagelsen, og derfor er forventningen altså, at Bornholm kan nyde en lille økonomisk fordel af en ny priszone.

Undtagelsesvist kan det også hænde, at spotprisen på Bornholm bliver lavere end i både Tyskland og Østdanmark. Det vil kræve, at elproduktionen fra havvindmølleparkerne overstiger kapaciteten i kablerne.

- Hvis Bornholm skal have sin egen pris, skal det være, fordi der er flaskehalse på begge forbindelser, hvilket vil sige, at der produceres mere strøm, end der samlet kan eksporteres på forbindelserne, forklarer Veronika Fischer og uddyber: - Kablerne er dimensionerede, så al produktion som udgangspunkt altid kan eksporteres. Dog kan der være tilfælde, hvor der ikke er fuld kapacitet på kablerne, eksempelvis hvis der udføres planlagt vedligehold, som medfører reduktion i kapacitet, ankerskader og andet. Hvis der for eksempel produceres 3 gigawatt vind, men kablet til DK2 ikke er tilgængeligt, og der dermed kun er 2 GW kapacitet tilgængeligt fra Bornholm, vil den nye budzone få sin egen pris.

Det er den dyreste nødvendige enhed, som fastsætter prisen på elmarkedet. Da energiøens vindmøller vil have lavere marginalomkostninger end de anlæg (for eksempel kraftværker), der dikterer spotprisen i andre priszoner, vil en sådan situation altså gøre strømmen i en bornholmsk priszone billigere.


IKKE STØRRE PÅVIRKNING

Energinet understreger i notatet til kommunalbestyrelsen, at spotprisen normalt udgør knap en fjerdedel af den samlede forbrugernes, mens resten udgøres af nettariffer, afgifter og moms.

"" Derfor vil marginale ændringer i engrosprisen ikke i større grad påvirke forbrugerne på Bornholm"", konkluderer Energinet.

Under energikrisen har den rene elpris dog udgjort en noget større del af den samlede pris, og det er samtidig værd at huske, at de høje nettariffer til Trefor El-Net Øst påvirkes af spotprisen på el, fordi nettabet i ledningerne skal afregnes til markedspris. Så lidt lavere spotpriser generelt vil slå igennem flere steder på elregningen, specielt når strømmen er dyr.

Energinet gør i notatet opmærksom på, at prisen på Bornholm også vil afhænge af, hvordan energiøen udvikler sig med tiden.

Bliver der tilsluttet flere havvindmølleparker, kan den lokale elpris falde, mens store power-to-X-anlæg i priszonen i gennemsnit kan gøre strømmen dyrere.

Den nye priszone vil først træde i kraft, når energiøens havvindmølleparker er klar til at blive sat i drift. Selvom der ventes at gå seks-syv år, er Energinet i fuld gang med forberedelserne, da markedsmodellen og de nye priszoner for de to danske energiøer skal ligge fast, inden havvindmølleparkerne sendes i udbud. Undervejs i processen skal blandt andet EU-Kommissionen godkende Energinets plan.


PRISZONER I EUROPA

Når Danmark og resten af Europa er opdelt i priszoner (også kaldet budzoner), skyldes det, at der rundt om i landene er geografiske områder, hvor der kan produceres mere elektricitet, end forbindelserne mellem områderne kan transportere frem og tilbage. Dermed kan der opstå situationer med høj produktion og lave priser i en priszone, og stor efterspørgsel og højere priser i nabopriszonen.

Hele elmarkedet -også priszonerne -er reguleret af fælles EU-regler, der skal sikre, at landene ikke laver særregler og protektionisme, men at mest mulig strøm kan handles frem og tilbage, så forbrugerne får de billigst mulige priser.

Danmark består i dag af to priszoner, der er adskilt af Storebælt, hvor der er anlagt en jævnstrømforbindelse, der kan transportere begrænsede strømmængder.

Tyskland er i dag ikke opdelt i budzoner. Der er et fælles europæisk budzonestudie i gang, som kan danne grundlag for, at Tyskland vil kunne blive inddelt i flere budzoner. Tidshorisonten for en endelig afklaring er endnu ukendt, ligesom der endnu ikke er enighed om, hvor eventuelle nye budzonegrænser ville skulle ligge."
2023-03-11 00:00:00,Energinet giver opdatering på afgørende beslutning,Bornholms Tidende,"Hvis en fremtidig priszone for Energiø Bornholm også skal dække selve elforbruget inde på land, vil det kræve, at elnettet på Bornholm bliver koblet til energiøens højspændingsanlæg, der skal opføres i Sose.

Som opfølgning på en artikel om sammenkoblingen af de to elnet (bragt 18. februar) har Tidende forsøgt at få mere detaljerede oplysninger fra Energinet om, hvad status er på arbejdet, som vil blive afgørende for Bornholms fremtidige elinfrastruktur, og som samtidig vil påvirke andre energiprojekter og -selskaber.

Energinet er vendt tilbage med et skriftlig svar på avisens spørgsmål - dog uden virkelig at gå i detaljer.

Hvilken teknisk løsning arbejder Energinet på i dag? Og hvilke usikkerheder er fortsat aktuelle? Vil der f. eks.

blive benyttet AC-DC-konvertering for strømmen, der skal tilgå Bornholm? "" Vi arbejder med forskellige tekniske muligheder, men det vurderes for nuværende at være teknisk muligt at tilslutte det bornholmske net til den 400 kV-station, der bliver opført - altså uden konvertering. Udfordringen består i, at vi skal sikre en drift, hvor udfald og fejl på energiøen ikke slår over i det bornholmske elnet og skaber problemer her. Vi arbejder med et alternativ med AC/ DC-konvertering, men det er en relativt dyr løsning."" Konvertering af strømmen fra vekselstrøm (AC) til jævnstrøm (DC) og retur til vekselstrøm, som bruges i alle underliggende elnet, har været nævnt som en mulig teknisk løsning, men Energinet stræber altså efter at undgå dette. I stedet for skal tilkoblingen ske i den del af landanlægget, hvor strømmen fra vindmøllerne bliver transformeret op til 400 kV (altså det højspændingsniveau, som skal anvendes i kablerne til Tyskland og Sjælland).

Det er værd at bemærke, at det er risikoen for, at fejl forplanter sig til det bornholmske elnet, som Energinet lægger vægt på i beskrivelsen af udfordringerne.

Netop en forbedring af forsyningssikkerheden har været hovedargumentet for, at borgmestrene Thomas Thors (S) og Jacob Trøst (K) har haft en sammenkobling stående højt på ønskesedlen, men hvis den nye form for tilslutning skaber forøget usikkerhed om stabil adgang til strøm i stikkontakterne for bornholmerne, vil glansen gå af idéen.

Tidende har også spurgt ind til økonomien, da Energinets ekstraudgifter i sidste ende kan blive afgørende, når det skal besluttes, om en tilkobling til Bornholms elnet skal være en del af udbudskravene.

Hvad anslås ekstraudgifterne til en sammenkobling, isoleret set, at blive? I januar 2022 oplyste Energinet, at den dyreste tekniske løsning vurderes at koste 230 millioner kroner ekstra i anlægsomkostninger.

"" Helt generelt kan man sige at de ting du spørger til, er det, vi er i gang med at afklare i business casen.

Energinet arbejder på at lave en business case, som kommer til at beskrive de tekniske løsninger, tilslutningspunkter, forsyningssikkerhed og økonomi blandt mange andre ting,"" svarer Energinet.

Tidende har desuden bedt om at få oplyst, hvad Energinets foretrukne tekniske løsning vil betyde for de værker og forbindelser, der i dag sikrer en stabil elforsyning på Bornholm, men her henviser Energinet til den kommende business case.

Tidende: "" Hvilke implikationer får en sammenkobling med den foretrukne tekniske løsning for: a) søkablet til Sverige (fremtidig anvendelse, nye investeringer, etc.) b) kraftværket på Rønne Havn c) elnettet på Bornholm (Trefor El-Net Øst) d) andre fremtidige solcelleanlæg og vindmølleparker på Bornholm. Indebærer en tilkobling også, at strøm produceret på/ ved Bornholm kan flyde den modsatte vej (til omformerstationen og videre til Sjælland/ Tyskland i DC-kablerne)?"" Energinet: "" På nuværende tidspunkt arbejder Energinet med at undersøge forskellige tilslutningspunkter og scenarier, og det er derfor ikke muligt at give opdatererede anlægsestimater. Disse alternativer evalueres baseret på en lang række kriterier, der for eksempel indeholder konsekvensen på elnettet i samarbejde med Trefor Øst, forsyningssikkerhed (påvirker Rønne-værket og søkablet) og mulighed for tilslutning af VE-anlæg (VE betyder vedvarende energi, red.) på Bornholm. Arbejdet på business casen forventes afsluttet i 2024"", skriver Energinet i mailen.

Energinet har tidligere oplyst, at spørgsmålet om en tilkobling skal afklares, inden byggeriet af højspændingsanlægget udbydes. Om sammenkoblingen kan lade sig gøre, vil i sidste ende også afhænge af, om leverandørerne af komponenter til landanlægget vurderer, at den tekniske løsning er realistisk, og den dialog med potentielle leverandører er i gang.


DOKUMENTATION

Det skriver Energinet i notat til kommunalbestyrelsen "" Prisen på Bornholm vil afhænge af, hvordan vinden blæser samt af prisen i naboprisområderne, altså Sjælland og Tyskland. Generelt er der ikke så store forskelle i priser på tværs af vores naboprisområder.

Den tyske pris forventes oftest af være højere end den sjællandske pris, hvorfor forbindelsen til Tyskland vil blive udnyttet fuldt ud. Bornholm og Sjælland vil i de perioder have den samme lavere pris -end Tyskland.

Modsat, i de perioder, hvor den tyske pris bliver lavere end den sjællandske, vil Bornholm også oftest have samme pris som i Tyskland. Derfor forventes elprisen på Bornholm i gennemsnit at være marginalt lavere end på Sjælland med en selvstændig priszone.

Elprisen, engrosprisen, udgør ca. 23% af den samlede pris, som forbrugerne betaler, resten er afgifter og tariffer. Det er kun engrosprisen, der påvirkes, såfremt Bornholm bliver en del af en nye priszone. Derfor vil marginale ændringer i engrosprisen ikke i større grad påvirke forbrugerne på Bornholm.

Ovenstående konklusion er baseret på Energinets markedssimuleringer og beregninger i forbindelse med første fase af Energiø Bornholm med etablering af 3 GW havvind og en forbindelse til Tyskland. Hvis der tilkobles store forbrugsenheder, såsom elektrolyseanlæg til brintproduktion eller etableres yderligere elforbindelser til flere udlande fra energiøen, vil det også have indvirkning på prisdannelsen og dermed på konklusionen ovenfor. Alt andet lige vil øget forbrug i form af for eksempel PtX kunne føre til gennemsnitligt højere pris, mens øget produktion, for eksempel i form af ekstra tilført havvindskapacitet i priszonen, vil føre til lavere pris""."
2023-03-13 00:00:00,Trefor: Staten bør dække alle udgifter til en tilkobling,Bornholms Tidende,"Det bornholmske elnet syd for Aakirkeby er i dag ikke stærkt nok til at kunne modtage strømmængder, der kan dække hele øens forbrug. Men det bør ikke være Trefor og bornholmske elkunder, der skal betale for nye kabler, som vil gøre det muligt at forbinde elnettet til energiøens landanlæg, pointerer Trefor El-Net Østs bestyrelsesformand, Charles Nielsen.

Hvis det bornholmske elnet skal kobles til energiøens landanlæg, så fremtidens vidtrækkende havvindmølleparker syd for kysten kan forsyne øen med strøm, vil det kræve, at det eksisterende elnet forstærkes.

Det fastslår Charles Nielsen, direktøren for infrastruktur i Trefor, der ejer og driver det lokale elnet.

- Det er ikke Bornholm, som skal betale for at blive sluttet på. Det skal ikke koste Bornholm penge, siger Charles Nielsen til Tidende.

Sagen er den, at elnettet kun to steder er rustet til at kunne håndtere så store mængder strøm, som det kræver at forsyne hele Bornholm. Det er omkring kraftværket i Rønne og i Hasle, hvor søkablet fra Sverige føres i land. Der vil altså skulle investeres i nye kabler, hvis den fremtidige hovedindgang til elnettet skal gå via højspændingsanlægget i Sose. Den regning, mener Charles Nielsen, bør ikke ende hos Trefor El-Net Øst - og dermed bornholmerne, som betaler for investeringer i elnettet via nettarifferne, der i forvejen er højere på Bornholm end nogen andre steder i Danmark.

Trefor-direktøren peger på, at finansieringen af udgifterne bør gå via større pulje fra staten eller Energinet, hvis drift finansieres af betalinger fra alle danske elforbrugere.

- Når der kommer ny produktion ind i elnettet, skal producenter betale for at komme på. Det gælder i princippet også Energinet, siger Charles Nielsen og uddyber: - Det bør være en politisk pris at betale for, at det danske samfund kan få lov til at lægge en masse isenkram herovre. De, som vil have energiøen, må være med til at betale for, at det bornholmske net, kan blive opgraderet, således man kan koble elnettet herovre sammen med energiøen. Det giver mening i mit hoved, siger Charles Nielsen, der også er bestyrelsesformand for Trefor El-Net Øst.

Hvad vil en tilkobling til energiøen konkret kræve af det bornholmske elnet? - Det kan jeg ikke sige, for jeg ved ikke nok om det endnu.

- Der er jo en pris, nogen skal betale for, at vi kan få en energiø. Bornholm skal lægge land til en netstation til en stor energiø, så vi kan levere strøm til Tyskland og Danmark, måske Sverige og Polen på et tidspunkt. Vi kan ikke have en så stor energiø derude, som vi skal lægge land til, uden Bornholm får glæde det. Og prisen for, at bornholmerne kan få glæde af det, skal bornholmerne jo ikke nødvendigvis betale to gange - ved både at lægge land til og opgradere nettet til at kunne håndtere det.

- Dem, der skal have ret til at bygge en station, må også skulle betale en pris for at aflevere strøm til Bornholm på akkurat samme måde, som hvis strømmen kommer ind med et kabel fra Sverige til Hasle, siger Charles Nielsen.

Er det Trefors ønske, at sammenkoblingen af de to net bliver gennemført? - Vi har grundlæggende bare nettet rundt på Bornholm, og om strømmen kommer fra sverigeskablet, værket i Rønne eller fra en energiø, er der nogle andre, som må tage stilling til. Vi er grundlæggende indifferente på, om det er det ene, andet eller tredje. Det er Energinet, som har forsyningspligten på Bornholm. Det er Energinet, der betaler for det, når værket skal startes op, og som skal betale for at renovere søkablet - og det er dem, der sidder med business casen for, hvad det vil koste at koble Bornholm på energiøen frem for at erstatte sverigeskablet.

Hvad er den seneste melding, I har fået fra Energinet? - Det er, at de arbejder på det. De er helt opmærksomme på, at de har en udfordring, hvis ikke de får Bornholm koblet på energiøen.

For så skal alt være, som det er i dag - og der vil i øvrigt være placeret en stor havvindmøllepark, mens Bornholm bare er transit, uden at man får glæde af det."
2023-03-13 00:00:00,Trøst vil slå Bornholm fast i udvikling af energiø,Bornholms Tidende,"Borgmester Jacob Trøst (K) vil sikre sig, at politikerne husler det bornholmske perspektiv, når de træffer beslutninger om Energiø Bornholm.

I dag løber klima-, energi-og forsyningsminister Lars Aagaard (M) med opmærksomheden, når han besøger Bornholm for at tale om havvindmøller, elforsyning og energiø, og hvilke muligheder det giver Bornholm.

Det er borgmester Jacob Trøst (K), som har inviteret ministeren for at gøre opmærksom på Bornholms tanker, ønsker og bekymringer i forbindelse med det store projekt. Arbejdet er dog ikke gjort med mandagens besøg.

Derfor har Jacob Trøst også bedt om foretræde for Folketingets klimaenergi-og forsyningsudvalg, og han har aftalt møder med et par energiordførere og håber på flere.

- Jeg håber at kunne forklare dem den bornholmske vinkel: Hvad er det, vi har af bekymringer på Bornholm og ønsker i forhold til energiøen og de afledte ting, der kunne komme af den, siger Jacob Trøst til Tidende.

I henvendelsen til klima-, energiog forsyningsudvalget skriver borgmesteren, at Bornholm har brug for en dialog på det politiske niveau for at sikre lokale gevinster og lokal opbakning til Bornholms bidrag til Danmarks grønne transition.

- Det er for at fortælle, hvad det er, der kendetegner Bornholm, og hvilke særlige hensyn, vi synes, man skal tænke ind, når man laver det her, siger han.

OPBAKNING FRA BORGERNE Set fra Jacob Trøsts borgmesterstol er det ikke kun Bornholm, der kan have glæde af det foreslåede foretræde for Folketingets klima-energi-og forsyningsudvalg.

Det vil også kunne gavne staten, mener han.

- Bornholm er det første sted, der kommer en energiø, og det arbejde, man laver nu, kan have indflydelse på kommende projekter. Derfor er det ret vigtigt, synes jeg, at vi kommer godt fra start i den fortsatte grønne omstilling, siger han.

Samtidig synes han, at det er vigtigt, at energiordførerne kender de lokale forhold i de området, de skal træffe beslutninger om.

- Det kan sagtens være, at de har været på Bornholm og kender Bornholm, men der hører lidt historie med, og der er nogle forhold, der skal tages hensyn til. Også i forhold til at sikre en opbakning fra borgerne, siger Jacob Trøst.

I henvendelsen til udvalget skriver han: "" Da udbuddet er det første af sin art i Danmark, er det vigtigt for Bornholm at få en dialog om udbuddet, så vi sikrer størst mulige gevinster og hensyn til lokalsamfundet og lokalsamfundets opbakning. Vi ønsker også en dialog om antallet af udbud, og hvorvidt staten planlægger et samlet udbud eller enkeltvise udbud, og hvad tempoet er."" AKTØRER FRA ERHVERVSLIVET I første omgang har Jacob Trøst bedt om foretræde og møder i København, og der er også aftalt et digitalt møde med en energiordfører, men det kan også blive aktuelt at inviterer udvalget og ordførerne til Bornholm, ligesom det er sket med klima-, energiog forsyningsminister Lars Aagaard.

- Jeg synes i hvert fald, det giver folk noget, når de kommer ud og ser, hvor landanlægget skal ligge og ser Rønne Havn, siger borgmesteren.

Forslaget fra Jacob Trøst er, at han ved et eventuelt foretræde har selskab af en række centrale aktører fra Bornholms erhvervsliv, som kan være med til at præsentere en række forslag om bidrag til en erhvervspark, erhvervsuddannelser, lærlinge, formidlingsaktiviteter, natur og miljø samt rammer for vandrende arbejdstagere.

Jeg håber at kunne forklare dem den bornholmske vinkel: Hvad er det, vi har af bekymringer på Bornholm og ønsker i forhold til energiøen og de afledte ting, der kunne komme af den."
2023-03-14 00:00:00,Minister: Danmark skal give noget tilbage til Bornholm,Bornholms Tidende,"Bornholm kan blive herre i eget hus med de muligheder, som energiøen bringer, sagde energiminister Lars Aagaard ved sit besøg. Danmark skal også give noget tilbage, og i første omgang bliver der arbejdet stærkt på at koble Bornholm på energiøens elproduktion, sagde han.

Den kommende energiø kan gøre Bornholm selvforsørgende og uden behov for at søge ekstra penge i puljer fra staten for at få kommunens økonomi til at hænge sammen.

Det sagde klima-, energi-og forsyningsminister Lars Aagaard (M) mandag formiddag i det gamle elværk i Rønne, der i dag huser konsortiet Nationalt Center for Grøn Energi, som også Rønne Havn og Beof er en del af.

Lars Aagaard tilbragte cirka fire timer på Bornholm. Her så han først det sted, hvor energiøens landanlæg skal ligge. I Rønne holdt både han og borgmester Jacob Trøst (K) dernæst oplæg om energiøen, dels for topfolk fra Energistyrelsen, Energinet, Ørsted, DTU, Rønne Havn og Beof, dels for Bornholms to folketingsmedlemmer og gruppeformændene for partierne i kommunalbestyrelsen.

- Jeg tror, at energiøen og det vi står med her kan være kim til en fundamental styrkelse af erhvervsudviklingen på Bornholm.

Vi kan udvikle nye erhverv, så det stolte bornholmske folk igen bliver herre i eget hus, sagde Lars Aagaard til de cirka 25 forsamlede nøglefigurer i elværket.

- Når Bornholm giver noget til det danske samfund, skal Danmark også give noget tilbage til Bornholm, sagde ministeren også.


STOR INDSATS FOR OPKOBLING

Borgmester Jacob Trøst (K) mødte Lars Aagaard med syv konkrete ønsker fra Bornholm omkring energiøen. Både Aagaard selv og flere deltagere fortæller, at det ikke var de konkrete løfters dag, fordi Lars Aagaard stadig er i en fase, hvor han lytter og samler inspiration ind.

Men ministeren ser gerne, at det bornholmske elnet bliver koblet på strømmen fra energiøens landanlæg, fortalte han. Han er også meget åben over for, at bornholmerne kan få billig varme ud af den overskudsvarme, som landanlægget kommer til at producere.

- Jeg synes, at det lyder som en rigtig tanke, at det bornholmske elnet skal kobles til energiøens landanlæg. Vi skal også undersøge, om overskudsvarmen fra landanlægget kan give bornholmerne en lavere varmeregning, sagde Lars Aagaard.

Blandt besøgets andre deltagere hæftede flere sig ved Lars Aagaards klare støtte til at få det bornholmske elnet koblet sammen med energiøen.

- Der bliver virkelig arbejdet på, at det bornholmske elnet bliver koblet på. Det ser jeg som meget positivt, for det at blive koblet på er en deal breaker for Bornholm. I forhold til bornholmerne er det vigtigt, at vi ikke lægger land til energiøen uden selv at få billig strøm og måske også overskudsvarme ud af det, siger folketingsmedlem Lea Wermelin (S).

- Ministeren fortalte os, at "" vi arbejder max"" på at koble Bornholm på. Der er ikke to streger under noget, men der kom et meget kraftigt signal om, at vi gør alt hvad vi kan for at koble Bornholm på, siger hun.

- Jeg kunne høre, at ministeren er nysgerrig på, at energiøen bliver koblet til det bornholmske elnet. Det er vigtigt, for det er noget, som Bornholm har slået meget på, siger Beof-direktør Claus M. Andersen.

- Jeg synes, at Lars Aagaard var tydelig omkring, at Bornholm også skal have noget tilbage på energiøen. At Bornholm også skal have noget igen, når Bornholm giver et bidrag til hele det danske samfund.

- Det er super positivt. Jeg kan godt lide den gensidighed i relationen, og det synes jeg, at ministeren udtrykker, at han også godt kan, siger Claus M. Andersen.

- Det her bliver verdens første energiø. Vi står over for en mision til Mars, for ingen har gjort det før. Så vi har brug for hinanden, og det synes jeg også, at Lars Aagaard sender nogle tydelige signaler om.

Også borgmester Jacob Trøst noterede sig Bornholms opkobling blandt de emner, der var på bordet i mødet med Lars Aagaard.

- Jeg synes, at det har været meget positivt.

Vi har udnyttet den forholdsvis korte tid godt og fået mange ting med: Uddannelser, testzone, erhvervsmuligheder, at koble Bornholms elnet til, og at energiøen både kan udvikle Bornholm og være til gavn for hele Nordeuropa, siger han.


"" AAGAARD HAR FLYTTET SIG""

Folketingsmedlem Peter Juel-Jensen (V) oplevede ikke blot en minister, der lyttede, men også en minister, der har bevæget sig tættere på Bornholm.

- Når ministeren siger, at der også skal noget den anden vej, synes jeg virkelig, at han har flyttet sig et godt stykke vej i forhold til mine seneste spørgsmål om den sag, siger han.

- Nu skal vi på Bornholm så finde ud af, hvad vi gerne vil have. Vi kan komme til at tiltrække rigtig energitunge virksomheder, og sådan nogle har det jo med også at have rigtig videnstunge medarbejdere. Hvis vi spiller vores kort rigtigt, kan vi gå mod en rigtig god fremtid, siger Peter Juel-Jensen.

- Jeg oplevede i første omgang en minister, der lytter og er interesseret i, hvad der er vgtigt for os på Bornholm. Jeg oplevede også, at der bliver lyttet på de ønsker, som Bornholm har til de to udbud af dels landanlægget og dels de tre gigawatt havvind, der kommer lige om lidt, siger Lea Wermelin.

Jacob Trøst tør ikke gætte på, hvor mange af hans syv energiø-ønsker til staten, der ender med at blive opfyldt.

- Det vil tiden vise, men jeg synes, at ministeren sender gode signaler. Han lytter og nikker og kan godt se energiøens potentiale for Bornholm i form af erhverv og uddannelser, siger han.

- Vi ser også i dag, at der allerede er et godt samspil i gang mellem regionskommunen, Energinet og Energistyrelsen. Besøget har bekræftet, at der bliver lyttet til Bornholm, sigver Jacob Trøst.

Jeg tror, at energiøen og det vi står med her kan være kim til en fundamental styrkelse af erhvervsudviklingen på Bornholm. Vi kan udvikle nye erhverv, så det stolte bornholmske folk igen bliver herre i eget hus.

Lars Aagaard (M), klima-, energi-og forsyningminister."
2023-03-15 00:00:00,En gave fra ministeren,Bornholms Tidende,"Bornholm giver Danmark en gave i form af en energiø, så klimaminsterens nye udmelding om, at der også skal gaver den anden vej, er god.

Klimaministeren var mandag på noget, der lignede en god gammeldags charmeoffensiv, på Bornholm. Og at dømme efter de kommentarer, som Tidende indhentede fra dem, som mødte Lars Aagaard (M), så havde ministeren succes med sit forehavende.

Regeringen vil gerne have et let og smidigt samarbejde med Bornholm om den kommende energiø. Man vil gerne have, at Bornholm velvilligt lægger horisontlinje til lange rækker af vindmøller og sydbornholmske marker til et stort landanlæg, fordi det - åbenlyst, vil mange mene - er en god idé.

Det er det også. Den grønne omstilling er uundgåelig, og vi bliver nødt til at bidrage. Det nye, som ministeren havde med til Bornholm i mandags, og som er helt, helt centralt, hvis Bornholm ender med at skulle huse energiøen, det er et løfte om, at der også skal være noget i det for os.

Lige nu er det hele ' fugle på taget'. Vi véd jo ikke, om der følger arbejdspladser med energiøen. Vi ved ikke, om der kommer masser af følgeerhverv i halen på den nye energi, og om der ligger et profitabelt eventyr og venter på os. Mange tror det - ingen ved det. Til gengæld ved vi, at energiøen altså kommer med en horisontlinje, som for altid vil være forandret, og markante ændringer i landskabet på Sydbornholm.

Derfor er det vigtigt, at vi bliver ved med at fastholde, at vi i så vidt muligt omfang skal kunne se os selv, vores natur og hele vores pragtfulde ø i de her planer.

Bornholm kommer til at give et enormt bidrag til hele Danmark med den her energiø, så selvfølgelig skal gaverne også gå den anden vej i form af kompensation til naboer, grønne uddannelser og erhverv med mere. Det er indiskutabelt.

Og selvfølgelig er der modstand. Man vil jo ikke finde et eneste område i Danmark, hvor alle de lokale bare vil sige "" kom, kom"", når staten vil anlægge et så stort monstrum, som det 90 hektar store landanlæg tegnes op til. Derfor er klimaministerens ord om, at Danmark skal "" give noget tilbage til Bornholm"" vigtige.

Lars Aargard ser optimistisk på en opkobling til vores elnet, og alt andet ville jo også næsten være til grin, skulle man mene - og så mener ministeren, at energiøen kan komme med billig varme i vores radiatorer. Blandt andet.

Trøst, Wermelin, Peter Juel og Beof-direktøren var positive efter mødet med Lars Aagaard i går, og det er en god start. Vi har brug for stærke bånd og godt samarbejde - ligesom staten har det med os."
2023-03-16 00:00:00,Nye udgifter til bornholmerne,Bornholms Tidende,"Ingen af de firmaer, der vil få enorme fortjenester i energiø-projektet, betaler skat på Bornholm.

Beof fortalte, at energinet fastholder: Hvis Bornholmerne vil kobles på energiø-elnettet eller bruge overskudsvarme, skal de betale markedspris for energien og selv betale for tilslutning og alle anlægsudgifter.

Vi har prøvet det mange gange før - nogen får en smart idé - og får kommunegaranti.

Vi skal igen betale for tilslutninger, højspændingsledninger og varmerør, kloak og vandrør, veje og administration, betale højeste markedspris for energien, ligesom vi kommer til at betale for det nye saltlager - et forsøgsprojekt. Bornholmerne skal igen betale for de nye grønne udviklingsprojekter helt uden indtægter til øen."
2023-03-17 00:00:00,Lodsejer fik besøg af Energinet: En kamp der er svær at kæmpe,Bornholms Tidende,"Energinet besøgte torsdag en række lodsejere, der ejer jord, hvor energiøens landanlæg skal ligge. En af dem var Jørn Ole Sonne. Han glædede sig ikke til besøget.

T orsdag først på eftermiddagen var Jørn Ole Sonne på Søndre Landevej syd for Lobbæk ikke i det bedste humør.

Godt tre timer senere ville det banke på hans dør. Det vidste han. Og han vidste også godt, hvem han så skulle lukke ind.

Mændene og kvinderne udenfor ville være fra Energinet. Og de ville banke på hans dør, fordi Energinet vil ekspropriere hans jord. For jorden ligger der, hvor energiøens landanlæg skal ligge.

- Det kunne jeg holde et langt foredrag om. Men det gavner jo nok ikke noget, siger Jørn Ole Sonne.

- Det her har været planlagt i mange år af nogle af Danmarks stærkeste lobbyister. Så vi er ude i en kamp, der er meget svær at kæmpe.

PLAN OM TRÆER FIK NEJ Det er ikke fordi Jørn Ole Sonne ejer særlig meget jord. Fire en halv hektar med juletræer og læhegnsbeplantning. Hans problem er, at de ligger, hvor de gør.

- Jeg blev ringet op af Energinet i torsdags.

Det var deres anvarlige for aftaler. Han sagde, at de gerne ville komme og fortælle om planerne næste torsdag, altså i dag. Og så bliver planerne så offentliggjort på mandag, siger Jørn Ole Sonne.

Først og fremmest kæmper han med at acceptere, at de hidtidige planer for området bare kan blive verfet til side. Jørn Ole Sonne har selv haft sine planer med de fire en halv hektar jord. Og ikke alle de planer har han fået lov til at realisere. Heller ikke selvom det er hans jord.

- Jeg ville gerne plante nogle træer, og det kunne jeg ikke komme til. Det fik jeg afslag på, fordi det skulle være åbent land og ikke var et skovrejsningsområde, fortæller Jørn Ole Sonne.

- Jeg har lige siddet og læst gamle kommuneplaner fra Aakirkeby Kommunes tid.

Der står jo, at området her er udlagt som åbent land. Det er så utrolig ringe og uigennemtænkt.

Tænk hvis man havde handlet med omtanke, siger han.

"" Man"" betyder her politikerne. Nutidens politikere. Efterfølgerne til dem, der vedtog en plan, der betød, at han ikke kunne komme til at plante træer.

- Tænk hvis vores lokale politikere havde taget det her seriøst. Så kunne vi måske have afværget det her skidt, som vi står i, og have planlagt efter bornholmske forhold, siger Jørn Ole Sonne.

ACCEPT ELLER RETSSAG Selv fik han nej, men det regner han ikke med, at Energinet også vil komme ud for. Eller nogen af de andre aktører, der måske gerne vil slå sig ned ved landanlægget og al den megen overskudsvarme.

- Man får et anlæg, som man bare vil lade vokse. Der bliver bare kørt derudaf, og "" vi skal lige koble det her og det her på"". Og skidt med de erhvervsaktører, der er i området, og skidt med hvad der tidligere er blevet besluttet. Vi er oppe mod nogen, der ønsker at afvikle noget, som man har hæget om i generationer, siger Jørn Ole Sonne.

Han har ikke kun læst op på gamle planer fra Aakirkeby Kommune. Ekspropriationsloven af 4. juni 1964 med senere ændringer har han også haft fremme og studeret. Det hjalp heller ikke på humøret.

- Vores position er svag. Der er jo nogle standardtakster, når staten vil ekspropriere.

Og er man så ikke tilfreds med dem, kan man føre en retssag, siger Jørn Ole Sonne.

- Når de formentlig ønsker at inddrage vores areal, vil jeg sige, at vi også har noget at handle med. Men jeg er ikke afklaret omkring, hvad vi gør. Jeg er stadig så naiv, at jeg tror, at der kommer en fornuftig løsning for det bornholmske samfund, siger han.

- I første omgang vil jeg finde ud af, hvad de vil, og hvor voldsomt de vil gå til den. Og så må vi tage en vurdering, når vi ved det.

Det her har været planlagt i mange år af nogle af Danmarks stærkeste lobbyister.

Så vi er ude i en kamp, der er meget svær at kæmpe.

Jørn Ole Sonne, lodsejer ved energiøens landanlæg."
2023-03-21 00:00:00,Topchef slår alarm: Én i kommunen står med enorm opgave,Bornholms Tidende,"Én medarbejder i kommunen løfter i dag samtlige opgaver, der knytter sig til Energiø Bornholm. Opgaverne er mange, fordi de foregår på adskillige niveauer og griber ind i alle kommunens virkefelter. Det fører til, at Bornholms interesser ikke med sikkerhed bliver varetaget og kan også modvirke, at de politiske ambitioner for Bornholm bliver virkeliggjort, advarer kommunaldirektøren. Sæt fire medarbejdere af til kun at arbejde med energiøen, lyder forslaget.

Energiøen rummer kolossale muligheder for Bornholm. Men lige nu har regionskommunen så få ansatte sat af til energiøen, at det ikke er muligt at gøre dem alle til virkelighed.

Faktisk arbejder kun én af kommunens medarbejdere udelukkende med energiøen.

Arbejdet foregår på rigtig mange plan på samme tid, fordi energiøen griber ind i alle de områder, som kommunen arbejder på.

Det fører til, at ikke alle opgaver bliver løst. Nogle bliver nedprioriteret. Og derfor kan kommunaldirektør Sine Sunesen netop nu ikke garantere, at alle Bornholms interesser omkring energiøen bliver varetaget. I yderste konsekvens kan det betyde, at de politiske mål for Bornholm bliver modarbejdet.

Af de grunde skal kommunalbestyrelsen på torsdag afgøre, om kommunen øjeblikkeligt skal mande op på antallet af energiø-medarbejdere, så dagens ene medarbejder vil blive til fire i et nydannet sekretariat for energiøen.

"" Opgaverne er mange, og det er komplekse dagsordener som skal analyseres, drives og formidles løbende for, at Bornholms interesse bliver varetaget"", gør kommunaldirektøren opmærksom på før torsdagens møde.

"" Der er med nuværende organisering flere af dagsordenerne, som må nedprioriteres på grund af manglende ressourcer.

Konsekvensen er, at Bornholms interesser ikke med sikkerhed bliver inddraget i beslutningerne, hvilket i bedste fald er uhensigtsmæssigt, og i værste fald kontraproduktivt i forhold til at realisere de politiske ambitioner for øen"", fortsætter Sine Sunesen.

Alle kommunalbestyrelsens partier på nær Enhedslisten og Venstre har allerede meldt ud, at de er for at mande op.

ENERGIØEN OMFATTER ALT På den ene side er perpektiverne enorme. Sine Sunesen tilskriver energiøen en absolut nøglerolle i at fremtidssikre Bornholm.

Energiøens muligheder kommer på et tidspunkt, hvor kommunens budgetter er under hårdt pres, særligt på grund af flere børn og flere ældre. Presset vil tage til så langt øjet rækker. I hvert fald til midten af 2030' erne.

"" Arbejdet med Energiø Bornholm skal blandt være med til sikre Bornholms sociale og økonomiske bæredygtighed, og at Bornholm lykkes med at tiltrække virksomheder, arbejdskraft og nye borgere"", skriver Sine Suneen til kommunalbestyrelsen.

"" Energiø Bornholm giver nye muligheder.

Det drejer sig for eksempel om adgang til grøn strøm og overskudsvarme, nye uddannelser, nye virksomheder, nye boliger og nye bornholmere, herunder behov for udvikling af velfærdsinstitutionerne på Bornholm.

Skal mulighederne gribes rigtigt, kræver det et politisk fokus og lederskab på området."" Medaljens bagside er, at energiøen ved netop at være så enormt et projekt også griber ind i alle de felter, som kommunen arbejder på: Erhverv, beskæftigelse, natur, uddannelse, boliger og velfærd, herunder plads på skoler og i daginstitutioner til børn af de mange mennesker, som energiøen sandsynligvis vil føre til Bornholm.

"" Som det fremgår, vil arbejdet med at indfri potentialerne i Energiø Bornholm gribe ind i alle områder. Derfor er en ny organisering nødvendig"", opsummerer Sine Sunesen over for kommunalbestyrelsen.

Allerede nu foregår kommunens arbejde med energiøen på mange forskellige plan.

Alene i overskriftsform opregner kommunaldirektøren 10 hovedopgaver. Under hver af de 10 er der adskillige konkrete opgaver på ethvert plan fra det rent interne i kommunen over informations-og lobbyarbejde til kontakt med mange interessenter udenfor Bornholm, særligt men ikke kun indenfor staten.

Alle de opgaver og flere endnu er på den anden side netop nu samlet hos én medarbejder.

"" Der bør derfor investeres i en ny og bæredygtig organisering"", konkluderer kommunaldirektøren.

FIRE ANSATTE I FIRE ÅR Konkret foreslår Sine Sunesen, at dagens ene medarbejder bliver til fire. At processen med at finde og ansætte de tre andre går i gang med det samme - og at kommunens nye sekretariat for energiøen bliver sikret finansiering indtil (i første omgang) 2026.

Til den tid foreslår kommunaldirektøreren, at politikerne igen skal vurdere "" hvilken indsats der er nødvendig for, at Bornholms Regionskommune får tilstrækkeligt ud af Energiø Bornholm."" "" Energiøsekretariatet skal arbejde for, at kommunalbestyrelsen kan vurdere og prioritere i mulighederne omkring energiinfrastrukturprojekterne på og omkring Bornholm"", skriver Sine Sunesen.

"" Arbejdet skal sikre, at investeringerne indpasses og giver den ønskede udvikling og det størst mulige afkast til bornholmske borgere og virksomheder. Indsatsen, som forventes at tiltrække nye virksomheder og borgere til Bornholm, vil være en hjørnesten i indfrielsen af visionen om 42.000 bornholmere."" Også kommunalbestyrelsen selv bliver bedt om at trække i arbejdstøjet. For energiøen kalder ifølge Sine Sunesen også på at opdatere de gældende politikker på alle kommunens hovedområder i lyset af, hvad energiøen bringer. Øvelsen starter med erhvervspolitikken, som Sine Sunesen forelår politikerne at udvide med et nyt kapitel.

"" Med Energiø Bornholm kan der forventes store nye erhvervsmuligheder"", skriver hun.

"" Kapitlet skal indeholde retning for erhvervsudviklingen og svare på centrale spørgsmål. Det kunne være spørgsmål som, hvad kommunalbestyrelsen vil med en mulig erhvervspark? Eller hvilke nye erhverv Bornholm skal tiltrække?"" "" Erhvervsudviklingen skal ske i et tæt samspil med det nye forventede "" test site"" ved Energiø Bornholm og den forskning, uddannelse og innovation indenfor grønne teknologier, som der allerede nu er igangsat et arbejde med"", tilføjer kommunaldirektøren.

Og samler Bornholms politikere først dén bold op, er det ifølge Sine Sunesen logisk at gå videre derfra. Igen fordi energiøen spiller ind på alle kommunens virkefelter.

"" Udvikler kommunalbestyrelsen et nyt kapitel til erhvervspolitikområdet, er det oplagt - for at forløse potentialer "" hele vejen rundt"" - at opdatere relaterede politikker.

Det kunne eksempelvis være beskæftigelsespolitik, naturpolitik, uddannelsespolitik, boligpolitik og velfærdspolitik"", skriver hun til kommunalbestyrelsen.

Der er med nuværende organisering flere af dagsordenerne, som må nedprioriteres på grund af manglende ressourcer.

Konsekvensen er, at Bornholms interesser ikke med sikkerhed bliver inddraget i beslutningerne, hvilket i bedste fald er uhensigtsmæssigt, og i værste fald kontraproduktivt i forhold til at realisere de politiske ambitioner for øen.

Sine Sunesen, kommunaldirektør."
2023-03-22 00:00:00,Energiøens amatørarbejde,Bornholms Tidende,"Regeringen planlægger energiø for 100 milliarder, men kan ikke sikre de syv nærmeste naboer en anstændig løsning.

Mandag præsenterede Energinet sin planer for energiøens landanlæg på et borgermøde i Nexø. Sydbornholm skal med rund hånd udsmykkes med 25 meter høje og 100 meter lange bygninger. Der kommer en smule træer og lidt jordvolde rundt om og et vandløb ned imellem de monumentale bygninger, der skal beklædes med brændt ler. Det skal give bornholmerne oplevelsen af at have været i proces, kunne gå en tur i området og have påvirket arbejdet efter to workshops, hvor mange borgere har givet deres bedste og vilde ideer med.

Men mødet blev ikke præget af arkitekternes næsten forudsigeligt kedelige løsning på transformeranlæggets udformning.

Nej. Præsentationen af landanlægget i det formentlig 100 milliarder kroner dyre projekt, der skal sikre vores fremtidige energibehov på en klimavenlig måde, blev i stedet præget af syv generede naboer, der nu får de summende 25 meter høje industribygninger som naboer i deres baghaver.

De syv ramte boligejere kan lige nu ikke få lov at sælge deres bolig til Energistyrelsen. De får ingen kompensation for det store byggeri, og de får ualmindeligt svært ved at sælge deres boliger til almindelig pris, nu hvor staten bygger stort i deres baghave. De berørte naboer prægede debatten i Nexø, hvor flere klapsalver lød mod projektet og dets placering.

Havde projektet være en landmøllepark eller solcellepark, var naboerne blevet kompenseret for deres tab. Men fordi Folketinget endnu ikke har lavet et ordentligt lovarbejde på netop dette område for landets første energiø, så må naboerne nøjes med forstående samtaler med Energinet og en lang næse for deres tab.

Borgmester Trøst fortalte i salen, at han bruger næsten alle sine vågne timer på at påvirke Folketing og regering, så lovsjuskeriet kan blive bragt på plads. Vores to regeringsbærende folketingsmedlemmer fra Bornholm var desværre ikke til stede i salen.

Men de lover i dagens Tidende at kæmpe for at få styr på situationen.

Det er spild af god folkelig opbakning til det klimavenlige og 100 milliarder dyre byggeri ikke at kunne håndtere at betale de få borgere de relativt set få millioner kroner i kompensation. Tilmed er det spild af vores borgmesters tid, at han skal bruge alle sine vågne timer på at hjælpe de klemte naboer. Bornholm har masser af andre udfordringer, som vores borgmester skal arbejde med.

Lea og Peter: Løft byrden af vores borgmester og plagede husejeres skuldre og få løst sagen hurtigst muligt. Vi kan ikke være tjent med situationen, som den er nu."
2023-03-22 00:00:00,Wermelin håber på hurtig vished om erstatning for energiøens naboer,Bornholms Tidende,"Folketingsmedlem Lea Wermelin (S) har en forsigtig forventning om, at naboerne til energiøens landanlægget kan kende deres muligheder, før det bliver sommer. Peter Juel-Jensen (V) tør ikke give et bud.

Naboerne til energiøens landanlæg syd for Aakirkeby må vente mindst frem til sommer for at finde ud af, om de kan få erstatning. Og i så fald hvordan og hvor meget.

Folketingmedlem Lea Wermelin (S) fortæller, at hun håber på, at spørgsmålet om erstatningerne vil være afklaret inden sommer.

Men hun kan ikke garantere det, siger hun også.

Landanlæggets naboer har ikke krav på kompensation eller erstatning, som loven er i dag. Fordi Energiø Bornholm bliver landets første energiø, er det ikke skrevet ind i nogen lov, hvad naboer til et landanlæg har krav på. Nøgleaktøren er klima-, energi-og forsyningsminister Lars Aagaard (M) og hans ministerium, siger Lea Wermelin.

Lars Aagaard var åben over for at kompensere naboerne, da han besøgte Bornholm i sidste uge. Der er faktisk bred enighed om, at naboerne skal have erstatning.

Men hvornår de kan have vished, kan hverken ministeren eller nogen af de to bornholmske medlemmer af Folketinget sige endnu.

- Jeg forventer, at vi kommer til at tale om de her puljer og erstatninger inden sommer.

Men kan jeg garantere det? Nej, det kan jeg ikke, for der er også andre involveret i det her arbejde. Først og fremmest ministeren og Energi-, Klima-og Forsyningsministeriet, siger Lea Wermelin.

- Det er heller ikke fair for naboerne, hvis jeg giver dem en forventning, og den så ikke holder. Men presser vi på? Ja, det gør vi i allerhøjeste grad, siger hun.

I SAMMENHÆNG Hvorfor er det ikke muligt at føje ind i den gældende lov, at naboer til landanlæg som det, vi her taler om, har krav på erstatning på lige fod med naboer til vindmøller og solcelleparker? - Det er bare ikke sådan, at lovgivningarbejde foregår. Det kan jo også godt være, at der også er behov for at ændre flere andre ting i loven. Når man er i gang med at se på, hvordan de her puljer og støtteordninger skal skrues sammen, vil man normalt se det hele i en sammenhæng, siger Lea Wermelin.

Folketingsmedlem Peter Juel-Jensen (V) ønsker ikke at give et bud på, hvornår spørgmålet om erstatninger kan være løst.

- Så stor indsigt har jeg ikke i det. Sagen her ligger hos energiordføreren. Men jeg tager sagen med over til energiordføreren og min gruppe, siger han.

- Der er ingen tvivl om, at der hos mange på Christiansborg er et stort ønske om, at de, der bliver generet af energiøens landanlæg, ikke bare får kompensation, men erstatning.

- Det går jo ud over dem, der bor meget tæt på. Ingen vil bo tæt på nogle 25 meter høje bygninger, der indeholder strøm. Folketinget må kunne stå sammen om, at de her borgere får erstatning, så de kan komme videre i deres liv, siger Peter Juel Jenen.

- Der er jo i hvert fald et hul i loven, når du kan få erstatning for at bo tæt på en vindmøllepark eller et solcelleanlæg, men ikke på et landanlæg som det her. I forhold til hvad hele energiøen koster, kan det jo heller ikke være meget ekstra, der skal sættes af, siger han.

FRA UKONKRET TIL KONKRET Peter Juel-Jensen føjer til, at processen måske kan gå hurtigere nu, hvor både landanlæggets faktiske størrelse og præcise placering er kendt.

Man har længe vidst, at der er et hul i loven, der betyder, at de nærmeste naboer til landanlægget ikke kan få erstatning, sådan som loven nu er skruet sammen. Hvorfor er der ikke sket noget endnu? - Fordi det hele har været ukonkret indtil nu. Men nu kender vi landanlæggets størrelse og placering, så derfor kan vi nu gøre noget, der hidtil har været ukonkret, til noget konkret, siger Peter Juel-Jensen.

Er det for forsimplet at forestille sig, at man kan løse problemet ved simpelthen at indføje ord som "" naboer til energiøers landanlæg"" det sted i loven, hvor der står, hvem der kan få erstatning? - Man skal have en lovhjemmel. Og jeg er godt klar over, at der er nogle, der kommer i klemme her. Dem skal vi gøre alt for, og vi har flere skud i bøssen. Jeg synes også, at borgmesteren skal sætte det øverst på sin liste, og det er også noget, som Lea Wermelin og jeg arbejder sammen om.

Både dit og Leas parti sidder i regering nu.

Hvordan kan det være, at det her problem ikke er blevet løst allerede? - Lea og jeg taler sammen om alle bornholmske problemer. Også det her. Problematikken med erstatninger har bare været svær at løfte før nu, hvor det er blevet konkret, hvor stort anlægget bliver, og hvor det skal ligge.

Hvad er dit bud på, hvornår det her problem er blevet løst? - Det ved jeg ikke. Men hurtigst muligt, siger Peter Juel-Jensen.

    Der var stort fremmøde, da Energinet mandag aften på Møbelfabrikken i Nexø præsenterede interesserede borger for, hvordan udformningen af energiøens gigantiske landanlæg, som skal etableres syd for Aakirkeby, kan ende med at tage sig ud. Foto: Torben Østergaard Møller"
2023-03-22 00:00:00,Gigantisk landanlæg begynder at tage form,Bornholms Tidende,"Energinet præsenterede mandag aften udformningen af energiøens gigantiske landanlæg, som skal etableres syd for Aakirkeby.

Mandag aften præsenterede Energinet på Møbelfabrikken i Nexø sit bud på design og placering af den kommende omformerstation, der skal bygges syd for Aakirkeby som en del af Energiø Bornholm.

Det var tredje gang, Energinet slog dørene op til et åbent møde om Energiø Bornholm, hvor borgerne kunne møde frem og give deres besyv med - denne gang for at præsentere oplægget til, hvordan stationen skal se ud.

Præsentationen var kulminationen på en proces, der siden december har inddraget bornholmerne i arbejdet med at udforme og indpasse den store station, der bliver hjertet i Energiø Bornholm, og allerede inden aftenens møde havde Kim Søgaard Mikkelsen, som er hovedprojektleder hos Energinet for Energiø Bornholm, udtalt: - Vi glæder os til at vise vores forslag til en kommende station frem for Bornholmerne.

Vi har haft rigtig god deltagelse i processen og fået rigtig mange gode input og ideer med til arbejdet, så jeg er spændt på, hvordan vores oplæg bliver modtaget.

Første workshop med borgerinddragelse fandt sted i december, den anden i starten af februar, og nu var det altså blevet tid til at præsentere forslaget til udformningen og indpasningen af stationen, som også kommer til at danne udgangspunkt for Energinets ansøgning om en lokalplan for byggeriet.

Både Kim Søgaard Mikkelsen og John Strandfelt, som er partner og forretningsområdechef hos arkitektfirmaet Arkitema, redegjorde for nogle af tankerne bag udførelsen af anlægget, ligesom også borgmester Jacob Trøst (K) indledningsvist holdt et indlæg, hvor han blandt andet forklarede, at han godt forstår, at anlægget er en stor mundfuld at sluge for mange bornholmere, men at kommunen har valgt at gå konstruktivt ind i sagen, som jo også handler om arbejdspladser og økonomi.

Dimensionerne på de bygninger, der skal opføres, kan vitterligt syne monstrøse, eftersom knap 10 af dem vil blive 100 meter lange, 50 meter brede og 25 meter høje og dertil kommer jo altså også en række andre bygninger.

EN KORRIDOR Kim Søgaard Mikkelsen og John Strandfelt redegjorde for, at det ikke bliver muligt at beplante sig ud af problemet, altså, bygningerne kan ikke skjules med buske og træer, og i stedet er det strategien dels at få bygningerne til at falde så harmonisk som muligt ind i landskabet, dels skal de også med et 100 meter bredt bælte af træer - i form af en såkaldt beplantningsstrategi - skærmes af.

Dertil kommer blandt andet, at der vil blive etableret en "" landskabelig korridor"", hvor man vil kunne spadsere ned gennem anlægget langs en å og studere det nærmere ad en sti, som bevæger sig oppe fra Natur Bornholm og ned til Risebækken.

Facaderne på de store bygninger vil blive karakteristiske, idet de vil komme til at ligge som gigantiske sten med skrånende flader i mat og naturligt farvemateriale, og selv om det vil være tydeligt, at der er tale om et menneskeskabt landskab, vil det også blive tilstræbt, at der vil være størst mulig biodiversitet.

Det er dog også vigtigt at pointere, at der stadig kan komme ændringer i spil i forhold til anlægget og dets udseende.

I en umiddelbar reaktion på de plancher, der blev fremvist, siger Jacob Trøst blandt andet: - Jeg synes, de har lyttet til de input, der er kommet fra borgerne på de workshops, der har været. Og når nu det er det sådan, at vil skal have det anlæg, så synes jeg, det er en fornuftig løsning - men selvfølgelig er naboerne til anlægget meget berørte af det.


DET KOMMER TIL AT SKE:

Anmodning om lokalplan (Energinet).

Igangsætning af lokalplan (Økonomi-og Klimaudvalget).

Udarbejdelse af planforslag og miljørapport (Administrationen).

Godkendelse af planforslag og miljørapport (Kommunalbestyrelsen). ? Offentlig høring, otte uger - forår 2024.

Endelig vedtagelse af planer mm - juni 2024 (Kommunalbestyrelsen).

Offentliggørelse af lokalplan mm (Administrationen).

Kilde: Jacob Trøst."
2023-03-22 00:00:00,Lige dér ser Flemming sin og konens formue forsvinde,Bornholms Tidende,"Det kommende landanlæg i forbindelse med energiøen har trukket tæppet væk under Flemming Pihls og hans kones økonomi, påpegede han harmdirrende ved præsentationen af anlægget mandag aften.

Nok er der lagt op til en urban omgangstone bygget på fine principper om borgerinddragelse og demokrati, da Energinet mandag aften på Møbelfabrikken i Nexø præsenterer sit bud på design og placering af den kommende omformerstation, der skal bygges syd for Aakirkeby som en del af Energiø Bornholm - men man fornemmer ikke desto mindre til tider spændinger i lokalet, som er store nok til, at man kunne forfalde til den tanke, at havde man dog bare fået etableret den station, så burde her nok kunne springe en gnist eller to, der kunne drive et mindre parcelhus' energiforbrug et par timer eller tre.

Efter en præsentationsrunde, som giver taletid til blandt andre borgmester Jacob Trøst (K), Kim Søgaard Mikkelsen, som er Energinets projektleder for Energiø Bornholm, og John Strandfelt, partner i arkitektfirmaet Arkitema, er det tid til en spørgerunde, og her bliver det tydeligt, at nogle af spørgsmålstillerne er endog meget utilfredse med beliggenheden af anlægget, og klapsalver og udbrud blandt de øvrige tilhørere vidner om, at der hist og her er opbakning til den holdning.

Flemming Pihl er en af de oprørte røster, og ingen tvivl om, at han og konen føler deres liv skamredet af projektet, hvilket fremgår tydeligt af hans harmdirrende indlæg, hvor han også får sparket ud efter "" rygklapperne"", som er mødt op, og som vel mest af alt i hans øjne glimrer ved ikke at være kritiske i forhold til landanlægget.

39 ÅR Han forklarer, at han og konen, Gitte, gennem 39 år har boet samme sted, nemlig på Søndre Landevej 43, men nu må de se i øjnene, at de formentlig bliver allernærmeste naboer til dette gigantiske anlæg, og han påpeger, at han anser deres opsparing i huset for at være mere eller mindre forsvundet eller for i hvert fald at være så reduceret, at det er dybt uretfærdigt.

- Vi har sparet op i det hus, men nu er 750.000 kroner pist væk, snerrer han nede fra salen og tilføjer: - Kompenser os, for helvede, det er det rene røveri! Ingen politiker eller myndighedsperson finder umiddelbart anledning til i plenum at svare på dén svada, men senere udpeger Flemming Pihl sit hus for Bornholms Tidende, og det ligger ganske rigtigt aldeles op ad det kommende anlæg.

Og hvad værre er: - Vi havde besøg af en fra Energinet forleden, og noget af det første, han sagde, var, at vi får ingen kompensation på nogen måde for at blive lukket inde der, hvor vores hus ligger, siger han.

- Og så var der sådan set ikke så meget mere at tale om, selv om jeg forklarede ham, at vi har boet der i 39 år for at spare op i vores mursten for at kunne have det godt, når vi bliver gamle og går på efterløn eller pension.

Måske vi kunne købe et hus i byen, men det bliver jo brutalt trukket væk under os med ét pennestrøg.

- De har bare trukket en streg 100 meter bag vores hus, som du kan se, så det kan jo ikke sælges, og vi kan end ikke leje det ud, for nu kommer der fem års byggestøj. Vi har en vurdering på huset, der siger halvanden million, men jeg tror ikke engang, vi kan få det halve nu.

Hvornår havde I tænkt jer at sælge? - Jamen, det kunne måske have været om fem år, så ville vi måske til byen, men det er jo umuligt nu, for vi har ikke noget at renovere for og så videre. Hele vores formue ligger i det hus, men nu kan vi jo ikke få en skid for det, siger Flemming Pihl.

LYS I MØRKET Borgmester Jacob Trøst kan dog muligvis tænde et lys af håb i mørket for både ægteparret og andre beboere tæt på det kommende anlæg.

- Men det kræver en lovændring, siger han til Bornholms Tidende, og i sit indlæg tidligere på aftenen forklarede han da også, at han arbejder på at få politikerne på Christiansborg til netop at sikre, at den nødvendige lovændring bliver en realitet.

- For som loven er i dag, kan Energinet ikke gå ud og købe mere areal end det, de skal bruge til anlægget, forklarer han.

- Det er ikke ligesom, hvis man for eksempel skal anlægge en jernbane eller en motorvej, hvor staten kan gå ud og opkøbe nogle arealer og også ejendomme, hvis ejerne selv ønsker at sælge, og hvis en ejendomsmægler vurderer, at de bliver usælgelige.

Og du arbejder på at gøre det muligt at sikre dem, der bliver ramt af disse store energianlæg, som der formentlig kommer flere af i fremtiden? - Ja, og det er de ene mulighed, den anden er, at folk kan få en økonomisk kompensation, fordi de bliver naboer til sådan et anlæg.

Det kan man for eksempel sikre med VE-loven i dag (Vedvarende Energi, red.). Den er lavet for at fremme produktion af vedvarende energi og kan for eksempel komme i brug i forbindelse med landvindmøller, hvor naboer kan blive kompenseret for det værditab, deres ejendom eventuelt vil blive udsat for.

Tænder du her et lille håb i mørket for dem, der mener, de mister deres formue eller noget af den? - Jeg skal jo ikke kunne sige, hvordan politikerne på Christiansborg vil forholde sig til det, men man vedtog netop VE-loven for at sikre lokal opbakning til etablering af vedvarende energi, siger Jacob Trøst.

- Og nu, hvor vi får landanlæg i den her skala, mener jeg, man bør opdatere loven, så det håber jeg da vil ske.

    Flemming Pihl udpeger sit og konens hus på Søndre Landevej 43, hvor det vil blive nærmeste nabo til det kæmpe landanlæg - hvorved han vurderer, at huset bliver usælgeligt. Foto: Torben Østergaard Møller"
2023-03-22 00:00:00,Nabo til anlægget: Måske det var rimeligt at ændre loven,Bornholms Tidende,"Oven på mandagens præsentation om energiøens landanlæg var der også tirsdag mulighed for at stille spørgsmål, nu i mere rolige omgivelser.

Mandag var godt 100 mennesker mødt op på Møbelfabrikken til Energinets præsentation af landanlæggets udformning.

Men tirsdag var der skruet en del ned for tempoet, da Energinet bevæbnet med kaffe, kringle og Energiø-materiale havde inviteret til åbent hus i Aakirkebyhallernes cafeteria, hvor der skulle svares på endnu flere spørgsmål i et lidt mere intimt rum, end forsamlingen på Møbelfabrikken tillod.

- Formålet er at give folk, der ikke kunne finde ro i går, en mulighed for at stille spørgsmål og for at følge op på, hvad der blev præsenteret, siger delprojektleder Bent Sømod, der sammen med to kolleger stod klar til at tage imod de borgere, der måtte dukke op.

- Og vi har en forventning om, at det er dem med noget særligt på spil, der ville dukke op, siger han og tilføjer, at de forventer 10-20 borgere i løbet af eftermiddagen.

For der er meget på spil, når det handler om anlægget. Det kunne mærkes på mandagens præsentation, der ifølge Bent Sømod var konstruktiv og med følelser på spil.

- Og det har vi fuld forståelse for, og vi vil gøre hvad vi kan for at behandle folk så godt som muligt, siger han.

Og selv om man ikke kan få løst sine problemer ved at dukke op i Aakirkeby tirsdag eftermiddag, så kan man komme og gøre sine synspunkter gældende.

DE STJÆLER PENGE FRA OS En af dem, der er dukket op for at gøre sine synspunkter gældende, er Michael Ellermann.

Han har i 25 år boet på Limensgaden tæt på Søndre Landevej og vil komme til at bo cirka 140 meter fra landanlægget.

Hans grund skal ikke opkøbes ellers eksproprieres, ligesom nogle andre berørte grunde skal, og hans helt store anke er, at lovgivningen ikke er tilpasset til et stort energiprojekt som energiøen.

- Der er noget lovgivning, der ikke er på plads. Mine naboer og jeg er ikke omfattet af værditabslovgivningen, som hvis det havde været solceller eller vindmøller, der skulle rejses. Hvis jeg skal søge erstatning, så kan det først være, når landanlægget er taget i drift, og der er jeg nærmest pensioneret, siger han.

- Måske det var rimeligt at ændre loven.

Som det er nu, skal vi søge efter det, der hedder naboretlig tålegrænse.

Ud over de støjgener og den ekstra trafik, opførelsen af landanlægget vil medføre, vurderer Michael Ellermann også, at et landanlæg så tæt på ejendommen vil gøre huset svært at sælge, og at det i hvert fald vil medføre et værditab.

- Jeg er tilhænger af den grønne omstilling, men jeg er frustreret over udsigten til, at man ikke kan sælge sit hus. De stjæler penge fra os i den forstand, at vores ejendom rasler ned i værdi, siger han og tilføjer, at han har lagt mange penge i sit hus for blandt andet at gøre det mere energivenligt.

Han føler sig svigtet af landspolitikerne og håber, at lokalpolitikerne kan gøre noget for ham og naboerne, og at man vil ændre lovgivningen.

For energiøen på Bornholm er nok ikke det sidste store energiprojekt, der bliver etableret."
2023-03-22 00:00:00,Her er de næste skridt mod energiøen,Bornholms Tidende,"Efter et møde mandag har Energinet fremlagt de næste skridt i etableringen af energiøen.

Til et møde på Møbelfabrikken i Nexø mandag aften præsenterede Energinet sit nyeste bud på udseende og indpasning af den kommende omformerstation, der skal bygges syd for Aakirkeby som led i etableringen af energiøen.

Placeringen er ifølge Energinet valgt af flere grunde, og i en pressemeddelelse fortælles blandt andet: - Den østlige placering giver god plads til landskabelig indpasning af stationen, blandt andet et bredt bælte af træer. Samtidig hænger den østlige placering tæt sammen med den valgte arkitektoniske løsning, som er blevet kaldt sprækkedalen.

Her deles stationen op i to dele, der tilsammen danner en kile med bygninger på hver side. Samtidig genetableres Risebæk i et naturligt slynget forløb mellem de to dele af stationen, for tilsammen at danne et rekreativt vådområde. Bygningerne udformes med skrånende vægge med en facadebeklædning i naturlige farver, der understreger sprækkedalen.

LOKALPLAN SKAL FREMSENDES Principperne for udformningen af stationen vil ifølge Energinet danne grundlag for den ansøgning om lokalplan, som i den nærmeste fremtid vil blive sendt til Bornholms Regionskommune. Herefter skal ansøgningen behandles både administrativt og politisk, og der afholdes en offentlig høring, inden lokalplanen kan vedtages - formentlig til juni næste år, oplyser Energinet.

- Det er Bornholms Regionskommune, der sætter rammerne for, hvordan stationen skal udformes og passes ind i landskabet.

Jeg synes, at vi sammen med dem, og de bornholmere der har deltaget, har lavet et godt grundlag for det videre arbejde. Og så er det vigtigt at sige, at stationen ikke er færdigprojekteret endnu, så der kan godt blive ændret lidt på detaljer og layout. Det kommer endeligt på plads, når vi har udbudt opgaven og fundet vores leverandør, der skal bygge stationen, udtaler Kim Søgaard Mikkelsen, hovedprojektleder for Energiø Bornholm i Energinet.

Forud for offentliggørelsen har Energinet været i kontakt med de lodsejere, der kan komme til at lægge jord til stationen.

Energinet har også kontaktet de naboer, der kan komme til at bo tættest på stationen.


TIDSPLAN

Marts 2023: Ansøgning om lokalplan til Bornholms Regionskommune Igangsættelse af lokalplan Udarbejdelse af planforslag og miljørapport Forår 2024: Godkendelse af planforslag og miljørrappor Forår 2024: Offentlig høring Juni 2024: Endelig vedtagelse af planer og offentliggørelse."
2023-03-23 00:00:00,"Kommunalbestyrelsen i aften: Elpriser, affald, energiø - og dronningens sommerbesøg",Bornholms Tidende,"Det bliver lidt teknik-tungt, men aftenens møde i kommunalbestyrelsen er samtidig præget af sager, der optager rigtig mange på Bornholm netop nu. Enhedslisten og Dansk Folkeparti kan tørne sammen en hel håndfuld gange.

A t være for eksempel ingeniør vil ikke komme dårligt tilbage, hvis man gerne vil følge med i aftenens møde i kommunalbestyrelsen. Er man ikke så heldig, må man nøjes med lidt hjælp fra journalister.

Mødet er præget af sager om teknik og konstruktioner. Men samtidig vedkommer sagerne mange, nogle af dem faktisk alle på Bornholm.

Det er den høje pris for elektriciteten. Og det er spillereglerne for den eller de virksomheder, der vil byde ind på at hente bornholmernes affald. Internt i kommunen er det klimaplanen og planen for at ruste op på den kommende energiø ved at sætte mere mandskab af. Og skulle det hele blive lige en tand for tungt, vil man godt og vel midtvejs i mødet kunne drømme sig en tur til den kommende Nexø Strandpark, der også vil komme et skridt fremad torsdag aften.

Mødet bliver ikke nødvendigvis langt. I sagerne om klima og affald kommer René Danielsson (DF) til at markere, at Dansk Folkeparti ikke kan stemme, som flertallet gør. Begge sager rummer kimen til at genoptage DF og Enhedslistens løbende uenigheder, men om debatten bliver lang vil meget afhænge af, om særligt Enhedslisten vil lege med eller bare stemme sagerne igennem.

Hvad der end vil være gået forud til den tid, kommer Dansk Folkeparti til at tage en form for revanche, når mødet nærmer sig sin ende. For her vil det handle om at sætte en halv million kroner af til dronningens besøg på Bornholm i starten af juni. Og her vil det være republikanske Enhedslisten, der kommer i mindretal, mens helt anderledes kongetro DF vil tilhøre det flertal, der bevilger de 500.000 kroner.

DE HØJE ELPRISER Før vi kommer dertil, vil Enhedslisten allerførst forsøge at få de andre partier med til at skrive et brev. Det brev skal i så fald sendes til Forsyningstilsynet og have form af en klage over bornholmernes høje pris på el.

386 øre pr. kilowatttime budgetterer Trefor med, at elprisen i år vil blive på Bornholm.

"" Betydeligt over"" landets gennemsnitspris på 242 øre i tredje kvartal af sidste år, noterer Enhedslisten i sit udkast. Og endnu længere over de 158 øre, som en kilowatttime i gennemsnit kostede på landsplan i fjerde kvartal.

Sagens kerne er det såkaldte nettab. Alle elselskaber i verden taber mere eller mindre energi, når de distribuerer eller transporterer elektricitet rundt i systemet. Under den transport bliver en del af elektriciteten omdannet til varme, for eksempel i kabler og tranformatorstationer. Nettabet er den elektricitet, der går tabt.

Den tabte elektricitet skal Trefor og de andre elselskaber i stedet købe på det åbne marked. Og her forstår Enhedslisten ikke, hvordan nettabet kan udgøre hele 44 procent af de tariffer, som Trefor opkræver hos bornholmerne i år.

"" Konsekvensen af det høje budgetterede prisniveau for den el, der indkøbes af Trefor El-net Øst til dækning af nettabet, er, at de bornholmske strømforbrugere ufrivilligt agerer bank for Trefor Elnet Øst"", står der i det udkast til et brev til Forsyningstilsynet, som Enhedslisten gerne vil have den samlede kommunalbestyrelse til at stå bag.

Alt sammen med det formål, at Forsyningstilsynet pålægger Trefor, at "" strømforbrugere ikke påføres en større omkostning til nettab, end hvad markedsprisen tilsiger"", og at Forsyningstilsynet i øvrigt tager skridt til, "" at nettabet i sig selv ikke udvikler sig til et attraktivt forretningsområde."" ENERGIØ KRÆVER FOLK Den kommende energiø griber ind i snart sagt alt, hvad kommunen beskæftiger sig med: Erhverv, job, fysisk planlægning, natur, miljø samt skoler og daginstitutioner (fordi energiøen ventes at tiltrække mennesker i den arbejdsdygtige alder, og fordi den slags mennesker ofte har børn). Ældreplejen er snart sagt alene om ikke at blive berørt af energiøen.

Over for det står, at kun én af kommunens godt 3.500 ansatte i dag udelukkende beskæftiger sig med energiøen: Projektleder Caroline Meyer White.

Med den sag, som kommunalbestyrelsen behandler torsdag aften, kan hun inden længe få tre kolleger. De i så fald fire medarbejdere vil tilsammen udgøre kommunens sekretariat for energiøen. Til en samlet ektra udgift på 6,8 millioner for alle årene frem mod 2026.

Der bliver rigeligt med arbejdsopgaver, men de nye medarbejdere er i grove træk udset til at være en til at arbejde med de kommende udbud og med at sikre kompensation til naboerne. En der fokuserer på uddannelser og på job-og erhvervsmuligheder, både til lands og i havnene. Og en til at håndtere Bornholms adgang til billig el og overskudsvarme, power-to-x og Bornholm som test-ø. I kraft af en teknisk og/ eller ingeniørmæssig kunnen.

Der tegner sig et flertal for at lade kommunen mande op på energiøen. Torsdag aften bliver det spændende, om skeptiker-partierne Enhedslisten og Venstre vil slutte sig til de fem andre partier. Eller om de vil prøve at ændre på det oplæg, der ligger, for så også at stemme for, hvis det lykkes.

Eller om EL og V vil holde sig helt udenfor.

SKRALDETS SPILLEREGLER Endnu en omgang skrald står også på plakaten.

For efter at kommunen rev kontrakten med HCS i stykker, skal der findes et andet selskab til at samle affaldet ind. I otte år fra januar 2025.

Kontrakten på det bornholmske affald er så stor, at den skal sendes i udbud. Faktisk skal den sendes i to forskellige udbud: Et udbud om at levere materiellet. Og et andet udbud om at samle affaldet ind med det materiel, der bliver valgt.

For at kunne byde skal virksomheder leve op til nogle krav, og det er de krav og spilleregler, som kommunalbestyrelsen skal vedtage torsdag aften. Hvordan det vil ende ligger allerede fast. For i udvalgene har kun Dansk Folkeparti sagt nej til at stemme for det oplæg, der ligger på bordet.

DF siger fra over for fire af de i alt ni enkeltdele, som sagen er delt op i. Prisen skal vægte mindre end 50 procent, når kommunen skal vælge HCS' afløser, mener DF. Partiet frygter, at Bornholm i modsatte fald vil få en discount-indsamling af skraldet af for dårlig kvalitet.

DF vil også holde fast i, at den kommende affaldsindsamler skal have penge til rådighed til at kunne forbedre sit produkt i løbet af de otte år, som konrakten vil komme til at løbe. Logikken handler om, at der i løbet af så lang en periode vil dukke bedre løsninger op end i dag, og at der i udbuddet skal være penge sat af til, at operatøren kan forbedre in løsning undervejs. Men udbuddets såkaldte innovationspulje står på forhånd til at blive sløjfet.

Dansk Folkeparti er desuden imod hele konstruktionen med tre affaldsbeholdere pr. husstand de steder, hvor det er muligt - og såkaldte miljØer som centrale opsamlingspunkter de steder, hvor det ikke er muligt. Endelig vil DF ikke belønne operatører, der tilbyder at samle affaldet ind med elbiler. Fordi det er en dyrere løsning.

Det meste af det stof har kommunalbestyrelsen før været igennem. Så partierne kender hinandens positioner. Om debatten bliver lang eller kort er svært at sige på forhånd.

PENGE TIL KLIMAØKONOMER Er Dansk Folkeparti og Enhedslisten ikke blevet tilstrækkeligt trætte af hinanden endnu, giver sagen om klimaplanen en chance for igen at tænde stemmebåndene.

Bornholm skal have en klimaplan. Det besluttede den forrige kommunalbestyrelse forrige år. Nu ligger der så et udkast klar.

Klimaplanen udpeger hvor og hvordan kommunen kan udlede mindre CO2, sikre såkaldt "" klimarobusthed"", og hvordan det arbejde endda kan ende med at bringe ikke mindre, men mere værdi til Bornholm.

Det vil alt sammen kræve to medarbejdere mere i kommunen. Og hvor Enhedslisten står varmt bag den idé og også gik ned i de finere detaljer, da sagen var i udvalg, mener DF, at kommunen kan bruge de penge til noget, der er mere nødvendigt.

Kommunerne står over for at skulle spare på administrationen. På Bornholm er bedste bud, at regeringen krav vil summe op til cirka fem millioner kroner om året.

På den baggrund - og fordi næste års kommunebudget allerede er i storslået minus - vil René Danielsson (DF) torsdag aften tale for, at lærere, pædagoger og plejepersonale (m. m.) må betragtes som vigtigere end klimaøkonomer.

Som også før vil debattens længde sikkert nok afhænge af, om særligt Enhedslisten vil lade sig provokere.


DRONNINGENS HESTE

Og endelig: En udflugt til stranden og et kongeligt besøg.

Nexø Strandpark har været på vej de seneste fem år. Nu er det kommet så vidt med den kommende kunstigt anlagte strand, at den bliver gjort til et tillæg til kommuneplanen.

I praksis er der brug for en lokalplan. Men fordi Nexø Strandpark bliver skabt på indvundet havbund, må man se på kommuneplanen først. Her skal strandparkens område (der jo i dag er hav) først udpeges som et såkaldt bydannelsesområde.

Før kan man ikke lokalplanlægge noget.

Selve sagen er en formalitet, men for Nexø Strandpark bliver det en dag til en kommende tids historiebøger, fordi strandparken kommer endnu et skridt nærmere i dag.

Til sidst majestæten: 500.000 kroner vil det koste kommunen, når Dronning Margrethe kommer til Bornholm i starten af juni. Heraf 100.000 kroner alene til at håndtere Gardehusarregimentets Hesteeskadron, der også kommer med. Pengene skal komme fra puljen til at afholde valg. For man regner ikke med nogen valg i år.

Se sagen om klimaplanen herover, nu bare med omvendte roller. For nu bliver det Morten Riis (EL) og Helle Munk Ravnborg (EL), der vil kunne sige, at penge til pædgagoger og lærere og plejepersonale må være vigtigere end at fjerne hestepærer fra et regiment af tinsoldater.

Og DF, der får travlt med at forsvare begge dele - og majestæten med.

Fordi næste års kommunebudget allerede er i storslået minus - vil René Danielsson (DF) torsdag aften tale for, at lærere, pædagoger og plejepersonale (m. m.) må betragtes som vigtigere end klimaøkonomer.

Som også før vil debattens længde sikkert nok afhænge af, om særligt Enhedslisten vil lade sig provokere."
2023-03-24 00:00:00,Alle er inviteret: Energiøen skal være hele Bornholms,Bornholms Tidende,"Borgmester Jacob Trøst inviterer til borgermøde om energiøen.

Der er mange spørgsmål i forbindelse med planerne om Energiø Bornholm.

Et af de store er, hvad det kommer til at betyde for det bornholmske samfund, og det vil borgmester Jacob Trøst komme med sit bud på ved et borgermøde i Søndermarkshallen i næste uge.

- Jeg er overbevist om, at vi med energiøen vil kunne udvikle vores erhvervsliv, tiltrække nye tilflyttere og gæster, etablere nye uddannelser og lærlingepladser og være med til at sikre, at der bliver skabt bæredygtige anlæg, der belaster vores miljø mindst muligt. Jeg ser også muligheder for, at vores havne kan fungere som servicehavne, og at vi kan få bygget nye permanente boliger, siger han i en pressemeddelelse.

Borgermødet foregår i Søndermarkshallen i Rønne torsdag den 30.

marts. I første afdeling vil der være en række oplæg, hvor visionerne foldes ud. I anden afdeling åbnes en udstilling om samfundsudvikling, erhvervsudvikling, grøn omstilling og forandringer i landskabet, og der bliver lagt op til dialog. Deltagerne kan give deres input via postkort, og tanker, ønsker og ideer vil blive indsamlet og indgå i den videre proces.

Målet er at gøre energiøen til hele Bornholms.

Mødet begynder klokken 18.30.

Alle er velkomne, og tilmelding er ikke nødvendig."
2023-03-24 00:00:00,Kun EL og V siger nej: Fire skal arbejde på fuld tid med energiø,Bornholms Tidende,"Kommunen får et decideret sekretariat på fire personer, der udelukkende skal arbejde med energiøen.

Enhedslisten og Venstre stillede sig torsdag aften formelt udenfor den enighed, som kommunalbestyrelsens fem øvrige partier er nået frem til omkring den kommende energiø.

Derimod holdt Konservative, Socialdemokratiet, Dansk Folkeparti, Bornholmerlisten og Kristendemokraterne sammen om at lægge 16 af kommunalbestyrelsens 23 mandater bag, at kommunen nu får et decideret sekretariat på fire personer, der udelukkende skal arbejde med energiøen.

De tre nye medarbejdere bliver ansat allerede nu. Om kommunen skal ansætte dem alle med det samme eller afvente efterårets forhandlinger om næste års meget problematiske kommunebudget førte torsdag til en del debat i byrådssalen i Rønne.

Alle kommunalbestyrelsens partier stem te for at spille den mere langsigtede finansiering af kommunens sekretariat for energiøen ind i forhandlingerne om det næste kommunebudget. Men ikke alle kunne godkende at starte med det samme og lade kommunekassen betale de tre nye medarbejderes første år i sekretariatet for energiøen.

- I lyset af at økonomiudvalget netop har bestilt et sparekatalog på 119 millioner kroner synes jeg, at vi skal se det her i lyset af, hvad vi i øvrigt bruger penge på i kommunen, sagde gruppeformand Morten Riis (EL).

Kirstine van Sabben (BL) åbnede derimod for, at fire kommunale medarbejdere til udelukkende at arbejde med energiøen måske kun er tilstrækkeligt til en start.

- Det kan også godt være, at det bliver de tre, som man starter med. Vi vil godt være med til at sørge for at tiltrække noget mere til Bornholm, og at Bornholm får mere ud af at være energiø Kirstine van Sabben, sagde hun.

Jonna Nielsen (løsgænger) fandt modsat, at fire medarbejdere vil være mange at lægge ud med.

- Kan vi ikke starte med én medarbejder? Når vi så kommer til budgetforhandlingerne, ved vi måske mere præcist, hvor mange der er brug for, sagde hun.

Konservative, Dansk Folkeparti, Socialdemokratiet og Kristendemokraterne var uden forbehold.

- Jeg er blevet helt overbevist om, at det er helt afgørende, at vi gør en særlig indsats i forhold til energiøen, sagde borgmester Jacob Trøst (K).

- Det er sindssygt vigtigt, at vi på Bornholm er aktive deltagere og ikke bare tilskuere til energiøen. Men at vi udnytter de maksimale muligheder, der kommer omkring økonomi, job, uddannelser og boliger, sagde gruppeformand Claus Larsen-Jensen (S).

- Vi har været rundt en række steder og se store anlæg til grøn omstilling: Esbjerg, Skive, Aabenraa og Fredericia. Konklusionen fra de steder er, at man undervurderer de opgaver, der følger med det her. Det kræver et mandskab, der løfter den opgave, fortsatte han.

- Vi skal gøre en særlig indsats. Vi kan ikke kun bruge det, som staten giver os. Det her er et af de store, vigtige punkter. Hvad vi så har råd til i budgettet, må vi se på bagefter, sagde Bjarne Hartung Kirkegaard (KD).

Kommunens sekretariat for energiøen kommer, efter at kommunaldirektør Sine Sunesen i dagsordenen til torsdagens møde havde slået decideret alarm om, at dagens ene energiø-medarbejder er på en umulig opgave med at løfte et stykke arbejde, der strækker sig over næsten alle kommunens virkefelter. Og at arbejdsmængden nu har nået et omfang, hvor kommunens øverste embedsmand ikke længere kan garantere, at alle Bornholms interesser faktisk bliver varetaget.

"" Opgaverne er mange, og det er komplekse dagsordener som skal analyseres, drives og formidles løbende, for at Bornholms interesse bliver varetaget. Der er med nuværende organisering flere af dagsordenerne, som må nedprioriteres på grund af manglende ressourcer"", skrev Sine Sunesen i mødets optakt.

"" Konsekvensen er, at Bornholms interesser ikke med sikkerhed bliver inddraget i beslutningerne, hvilket i bedste fald er uhensigtsmæssigt, og i værste fald kontraproduktivt i forhold til at realisere de politiske ambitioner for øen. Der bør derfor investeres i en ny og bæredygtig organisering"", fortsatte hun.

"" Energiø Bornholm bliver ét af Danmarks mest afgørende infrastrukturprojekter og kommer til at indebære produktion af grøn energi i en hidtil uset skala"".

"" Med Energiø Bornholm - samt Ørsted og CIP's planer om yderligere to store havvindmølleparker - står Bornholm over for historisk store investeringer, der giver mulighed for ny energiproduktion, nye jobs og nye investeringer. For at Bornholm kan gribe de unikke og grønne udviklingsmuligheder, er der behov for politisk lederskab på området og en ny organisering omkring arbejdet med Energiø Bornholm"", skrev kommunaldirektøren desuden.

"" Arbejdet med Energiø Bornholm skal blandt andet være med til sikre Bornholms sociale og økonomiske bæredygtighed, og at Bornholm lykkes med at tiltrække virksomheder, arbejdskraft og nye borgere."".

Alle kommunalbestyrelsens partier stem te for at spille den mere langsigtede finansiering af kommunens sekre tariat for energiøen ind i forhandlingerne om det næste kommunebudget."
2023-03-25 00:00:00,Folk skal have en ordentlig erstatning,Bornholms Tidende,"Naboer til landanlægget skal kunne få erstatning eller afstå deres hus til en værdi svarende til, hvad det var værd, hvis der ikke blev placeret et landanlæg.

I forbindelse med Energinets melding om placering af landanlægget til Energiøen har naboer og andre forståeligt nok udtrykt bekymring for værdien af deres ejendom. Den bekymring forstår jeg og er enig i.

De er uforskyldt havnet i en situation, at staten (Folketinget) har besluttet, at Energinet skal etablere en energiø ved og på Bornholm, som betyder, at der skal etableres et stort landanlæg på Sydbornholm, fordi Danmark og Europa skal omstilles til grøn energi i stedet for fossile brændstoffer som olie og gas fra Rusland og andre oliestater. Den omstilling har en pris. Det kræver, at der etableres grønne anlæg, som skal placeres.

Og det bliver så for Danmarks første energiø på Sydbornholm.

Den eksisterende lovgivning, tager slet ikke højde for, at man som nabo til et sådant anlæg kan få en erstatning, mens man kunne få det, hvis der blev etableret vindmøller og solceller. Det er ikke rimeligt. De mennesker, der bliver naboer til det nye landanlæg, skal ikke miste værdien på deres hus, fordi de tilfældigvis havner i denne situation.

Derfor skal de selvfølgelig råbe op om det.

Min og Socialdemokratiets holdning er, at det skal der lovgivningsmæssigt rettes op på. Naboer til landanlægget skal kunne få erstatning eller afstå deres hus til en værdi svarende til, hvad det var værd, hvis der ikke blev placeret et landanlæg.

Bornholms to folketingsmedlemmer, Lea Wermelin (S) og Peter Juul-Jensen (V), har fat i sagen. De er begge medlemmer af partier, der sidder i regeringen, og de har lovet, at sagen behandles seriøst dér. Der skal findes en løsning.

Vi har i de politiske drøftelser, der har været og er på Bornholm, været fokuseret på, at det problem skal løses. Det er ærgerligt, at det ikke er løst, inden Energinet kom med deres melding om placeringen af landanlægget.

Jeg/ vi har det synspunkt, at når staten som led i den grønne omstilling beslutter sig for så store anlæg, så skal der også betales ordentlig erstatning til dem, der afstår jord direkte til anlægget, i tilknytning og til naboerne. Der er tale om så store milliardinvesteringer, er det er rene peanuts, det koster, at behandle folk ordentligt. Jeg håber, at Folketinget får dette på plads hurtigst muligt. Man kan ikke være andet bekendt overfor de mennesker, som det drejer sig om."
2023-03-25 00:00:00,"Det er bornholmerne, der beslutter, om vi skal have power-to-x-anlæg",Bornholms Tidende,"Vi forventer ikke, at I politikere har teknisk indsigt, men vi forventer, at I har allieret jer med nogen, der har.

Svar til Claus Larsen-Jensen Angående svaret på vores læserbrev af 9. marts.

Allerførst vil jeg gerne rette en misforståelse.

Jeg er bestemt ikke imod en helhedsplan for energiøen. Tværtimod synes jeg, at det er på høje tid, at politikerne fremkommer med deres ideer og visioner. Og en plan.

Jeg gør opmærksom på, at Socialdemokratiets helhedsplan for energiøen er velkommen. Men at jeg som borger har indvendinger.

For det første at politikernes fremstilling er alt for unuanceret, idyliserende positiv. Og for det andet at jeg under ingen omstændigheder ønsker power-to-x på Bornholm.

Jeg er helt klar på, at staten står for havvindmølleparken syd for Bornholm og transformatorstationen. Sådan er det - der er vi uden indflydelse. Og det kan vise sig at være en fantastisk mulighed for Bornholm med henblik på at tilføre øen nye erhvervsmuligheder med alt hvad det kan medføre af øgede indtægter, tilflytning, uddannelsesmuligheder med mere.

Men power-to-x-anlæg på vores lille ø? Det er vel os bornholmere, der kan beslutte det.

Dit svar til os i Tidende 13. marts antyder, at du/ dine politikerkolleger slet ikke har gjort jer konkrete tanker om eller skaffet jer konkret viden om, hvad det indebærer at etablere power-to-x-anlæg på Bornholm. Vi stillede faktisk en del direkte spørgsmål i læserbrevet, og det ene svar, du gav, var et meget diffust svar på, hvordan vandforbruget til et power-to-xanlæg kunne blive tilgodeset.

Vi forventer ikke, at I politikere har teknisk indsigt, men vi forventer, at I har allieret jer med nogen, der har. Og at I på nuværende tidspunkt vil være i stand til at være mere konkrete og skarpe, både på jeres mål og metoder.

Hvor skal et power-to-x-anlæg ligge? Hvor meget vil det fylde? Overvejes der flere end et anlæg? Hvilke risici vil der være? Hvad med den kolossale mængde overskudsvarme? Dette er spørgsmål, blandt mange andre, som almindelige mennesker bekymrer sig om, og som I bør have svar på, før der tages beslutninger Det er ekstremt utrygt for os borgere at have fornemmelsen af, at vores politikere er så pressede af de aktuelle økonomiske forhold og så forførte af de fremtidige økonomiske muligheder, at de ukritisk tager ja-hatten på og træffer beslutninger, der er uigennemtænkte og har uoverskuelige konsekvenser langt ud i fremtiden. Også negative konsekvenser!."
2023-03-25 00:00:00,Energiø og klimaplan udløste magtkamp og politisk armlægning,Bornholms Tidende,"Det handlede om at handle grønt og klimavenligt. Men det kom også til at handle om, hvem der bestemmer, da kommunalbestyrelsen torsdag aften lod to grønne sager vikle sig godt og grundigt ind i hinanden.

Hvad vil det sige at være grøn og klimavenlig? Hvornår er man mest klimavenlig og grøn? Og hvad skal pengene bruges på, når man nu gerne vil være det? De spørgsmål blev de centrale, da to sager helt usædvanligt viklede sig sammen og blev til én sag torsdag aften i kommunalbestyrelsen.

Først var det sagen om at sætte fire medarbejdere i kommunen af til arbejdet med den kommende energiø. Og så var det sagen om at prøve at sætte Bornholms CO2-udslip ned - ved at sætte to medarbejdere af til det fortsatte arbejde med kommunens klimaplan.

I alt seks medarbejdere. Men dels har kommunen ikke mange penge, og dels har to næsten lige store dele af kommunalbestyrelsen to forskellige svar på de her spørgsmål.

At Bornholm får mest muligt ud af energiøen er vigtigst, mener Konservative, Socialdemokratiet, Dansk Folkeparti, Bornholmerlisten og Kristendemokraterne.

Men nej: At sætte handling bag planen om at sætte Bornholms CO2-udslip ned er vigtigere, svarer Enhedslisten, Venstre og løsgængeren Jonna Nielsen.

Torsdag aften så begge grupper på hver sine tidspunkter ud til at trække det længste strå. Det gik sådan her til: .


VI FJERNER NOGLE PENGE

Før kommunalbestyrelsen trådte sammen, havde økonomiudvalget mødtes ekstraordinært.

Efter Jonna Nielsen farvel til Socialdemokratiet er Socialdemokratiet ikke længere repræsenteret i økonomiudvalget, for den plads har Jonna Nielsen beholdt.

Jonna Nielsen viste sig torsdag aften at være på linje med Enhedslisten og Venstre i spørgsmålet om, hvordan kommunen skal forholde sig til energiøen: Afventende, uden at tage store skridt her og nu.

Sammen med Enhedslisten og Venstre udgjorde Jonna Nielsen derfor et flertal i økonomiudvalget for ikke at sætte fire af kommunens medarbejdere af til energiøen.

Men kun én ekstra medarbejder. Finansieret af kommunekassen resten af året.

Hvad angår næste år og fremad havde EL, V og Jonna Nielsen flertal i økonomiudvalget for at sende sagen ind i det store kompleks om næste års pressede kommunebudget.

Men selvom EL, V og Jonna Nielsen udgør et flertal i økonomiudvalget, gør de det ikke i selve kommunalbestyrelsen. Her kan de kun tælle til 10 af de i alt 23 mandater.

Ud over at Socialdemokratiet ikke sidder i økonomiudvalget, gør Bornholmerlisten og Kristendemokraterne det heller ikke.

Derfor blev tingene vendt på hovedet stort set med det samme, efter at den samlede kommunalbestyrelse var begyndt at behandle sagen om at sætte flere medarbejdere af til energiøen.


VI FLYTTER NOGLE PENGE

Det sørgede Linda Kofoed Persson (DF) for.

Med et forslag, der i praksis viklede sagen om energiø-sekretariatet ind i sagen om kommunens klimaplan. For hendes forslag gik ud på at flytte penge fra klimaplanen og i stedet bruge dem på medarbejdere til energiøen.

- Med energiøen står vi over for en af vores fornemste opgaver, og det er at sikre, at Bornholm, bornholmerne, øen og erhvervslivet får indflydelse og del i kagen. Vi står over for en stor opgave, som der skal bruges nogle medarbejdere til. Men vi står også over for et skarpt budget. Og så står man med de her to vægtskåle og skal finde ud af, hvad der vejer mest, sagde hun.

- Derfor kommer jeg nu lidt sent med et andet forslag, som skal lyde på, at i sagen om klimaplanen, som vi behandler senere, har vi nogle midler til overs fra da vi lavede energipolitikken. Der er 963.000 kroner til overs, som man nu foreslår at bruge til klimaplanen.

- Jeg foreslår, at vi vælger at bruge dem her i stedet for, så de overførte midler fra energipolitikken afsætter vi her og nu til energiø-sekretariatet. Og så bruger vi, hvis det er nødvendigt, 637.000 kroner fra kommunekassen til energiø-sekretariatet i stedet for at bruge 1,5 millioner, sagde Linda Kofoed Persson.

- Jeg mener faktisk, at vores energiø er en mere presserende opgave end klimaplanen, og derfor mener jeg, at vi skal bruge de penge her - og så sende hele finansieringen af klimaplanen ind i budgetforhandlingerne, som vi skal have lidt senere på året.

Enhedslisten var tydeligt overrasket. Det var flere andre også: Var det hele nu ved at blive vendt på hovedet? HVAD VIL SOCIALDEMOKRATIET? Første parti på podiet derefter: Bornholmerlisten.

Med støtte til Linda Kofoed Persson.

- Vi er godt klar over, at vi skal ud og spare rigtig mange penge. Men vi vil også gerne være med til at gøre kagen større. Og det kan det her måske netop være med til at sikre: At vi på den her måde får tiltrukket noget mere til Bornholm, sagde gruppeformand Kirstine van Sabben (BL).

- I forhold til Dansk Folkepartis forslag til finansiering synes jeg egentlig, at det lyder ret fornuftigt. Vi har nogle kan-opgaver, og vi har nogle skal-opgaver, og klimaplanen kan vi sagtens skubbe, uden at der sker noget ved det, sagde hun dernæst.

Straks derefter: Socialdemokratiet. Hvis tre mandater det er meget, meget svært for alle de seks andre partier at være foruden, hvis de vil have noget igennem. For en offensiv bornholmsk indsats omkring energiøen - men også partner med Enhedslisten om dette års kommunebudget.

Så hvilken vej ville Socialdemokratiet nu gå? - Energiøen er en historisk stor milliardinvestering, der sker på Bornholm. Det er sindssygt vigtigt, at vi som Bornholm, som bornholmere og som kommunalbestyrelse er med i det, der sker, og ikke bare er passive modtagere af noget, som nogle andre kommer og planter hos os, sagde gruppeformand Claus Larsen-Jensen (S).

- Vi får etableret det landanlæg, men det vigtige er, at vi ikke kun bliver en grøn stikkontakt, men også udnytter de maksimale muligheder der er for udvikling på Bornholm.

Det giver et løft til Bornholm, som bliver mærkbart omkring økonomi, job, uddannelse, boliger.

- Vi har været rundt i en række kommuner: I Esbjerg, i Skive, i tirsdags var vi i Aabenraa. Vi har været i Fredericia og set store solcelleanlæg og power-to-x anlæg og alt muligt andet. Og hvad er konklusionen derfra? Det er, at man undervurderer de opgaver, der følger af, at sådan noget skal ske.

- Skal vi udvikle noget, så skal vi i virkeligheden erobre lokomotivet i forhold til den forandrings-togrejse, som vi er på. Og det kræver altså et mandskab, der kan løfte den her opgave. Derfor er vi tilhænger af den indstilling, der ligger fra kommunaldirektøren, sagde Claus Larsen-Jensen. Og fortsatte: - .... og hvis det er nødvendigt for at sikre pengene til det, accepterer vi det forslag, som Linda Kofoed Persson er kommet med.

Vi må så skubbe den opgave med klimaplanen til budgetforhandlingerne.

- Linda, jeg er også helt med på at skubbe pengene fra klimaplanen herover. For når jeg vejer de to ting op over for hinanden, så er energiøen vigtigst lige nu og her, sagde dernæst Bjarne Hartung Kirkegaard (KD).


ALT VENDT PÅ HOVEDET

Bum. Nu pludselig flertal for "" den fulde pakke"", som Kirstine van Sabben kaldte den: Fire medarbejdere i et sekretariat helliget energiøen. Og bum bum: Ikke længere penge nok til at arbejde videre med klimaplanen som planlagt.

Enhedslisten var rystet. Gruppeformand Morten Riis (EL) talte først i flere minutter uden at komme ind på, at alting lige var blevet vendt på hovedet. Han talte derimod om den oprindelige plan om at lade kommunekassen betale for energiø-sekretariatet.

Selvom kassetrækket lige var blevet mere end halveret ved at tilføre arbejdet med energiøen de 963.000 ubrugte kroner, som der kort forinden havde stået "" klimaplan"" på.

- Vi er ikke begejstrede for, at vi skal tage penge ud af kassen for at finansiere opstarten af nogle stillinger på den her måde. Det her med at give tillægsbevillingen ud af kassen er noget, som man skal være lidt varsom med, sagde Morten Riis.

Energiøen vil forværre Bornholms klimaregnskab, sagde han også. For eksempel vil det kræve rigtig megen transport til og fra, når komponenter til landanlægget og måske også mere end det skal fragtes til Bornholm.

- I forhold til Dansk Folkepartis finansieringsforslag er det jo faktisk sådan, at etableringen af energiøen kommer til at øge vores CO2-udslip. I og med at vindmøllerne ikke kommer til at stå på Bornholm, kommer vi klimaregnskabsmæssigt ikke til at have nogen fordel af det. Det kommer ikke til at figurere under vores klimaregnskab, sagde Morten Riis.

- Derimod vil alt hvad det kræver at etablere energiøen belaste vores klimaregnskab.

Så at finansiere med pengene til klimaplanen forværrer sådan set bare vores aktuelle klimaregnskab.

Men da var løbet kørt. Kort efter stemte et flertal på 13 (Konservative, Dansk Folkeparti, Socialdemokratiet, Bornholmerlisten og Kristendemokraterne) energiø-sekretariatet igennem. Og klimaplanen ind i den dybe uvished, der omgærder næste års kommunebudget.


BORNHOLM ER IKKE GRØN

En halv time passerede, før sagen om klimaplanen kom op. Eller hvad der nu var tilbage af den sag. Pengene til at virkeliggøre planen for var jo lige forsvundet. Men Enhedslisten gik til modangreb, nu med Helle Munk Ravnborg, til daglig for enden af bordet i udvalget for natur, miljø og plan.

- Kommunalbestyrelsen har lige for en time siden besluttet, at vi ikke vil være en af de kommuner, der sætter handling bag ord.

Vi laver en klimaplan, fint, men vi gider sådan set ikke at føre den ud i livet. Så så meget for den grønne ø, hvis man følger den indstilling, der kommer fra René Danielsson - og så hult vil det klinge, når vi prøver at markedsføre os som en grøn ø, sagde hun.

- Det er klart, at energiøen kan man sige rigtig meget godt om. Men én ting man ikke kan sige er, at den hjælper til at sænke Bornholms CO2-aftryk. Tværtimod kommer energiøen til at øge vores CO2-aftryk i en god del år frem i tiden. Og det er i de år, at vi har brug for, at vi gør alt hvad vi kan for at reducere vores klimapåvirkning. Ellers kommer det til at gå rigtig galt, ikke bare for vores børnebørn, men også for os lige nu og her, for vores erhverv, for vores landbrug på den her ø.

- Så jeg er rigtig trist over den manglende vilje til at sætte handling bag ord. Den manglende vilje ved at lave en plan og så bare droppe at gennemføre den, sagde Helle Munk Ravnborg.

- Det synes jeg er ynkeligt. Jeg synes, at det er spild af borgernes penge, og jeg synes, at det er meget beskæmmende. Og jeg vil anholde hver eneste gang der er en politiker her, der prøver at påstå, at vi er en grøn ø, for det kan vi sørme ikke med nogen ret hævde, at vi er længere.


SVAR PÅ TILTALE

Det var der des uagtet nogle, der gerne ville påstå. Med det samme.

- Jeg synes måske nok, at du er meget kras, Helle, når du siger "" vi gider ikke"" og "" manglende vilje"". Helle, det er ikke det, som det handler om. Det handler om, at når vi skal veje to vægtskåle med energiøen og klimaplanen, så var jeg nødt til at vægte energiøen lidt højere. Og så vente en lille smule med klimaplanen, sagde Bjarne Hartung Kirkegaard.

- Jeg synes ikke, at det er helt fair, Helle.

At udlægge konklusionen på den måde, som du gør. Det her handler om prioritering, sagde Claus Larsen-Jensen.

- Vi vælger en finansieringsmodel, hvor vi kan sikre, at sekretariatet til energiøen kommer igenne,. Og så siger vi samtidig, at vi ikke udskyder klimaplanen ret mange måneder, men tager den diskussion ved budgetforhandlingerne, sagde han også.

- Vi negligerer og tilsidesætter ikke alt det, der skal laves i forhold til klimaplanen, og katastroferne som du oplister tror jeg ikke kommer indenfor det næste halve år. Der skal være en smule realisme i det her.

- Vi vil stadig gerne være grønne og tage en masse initiativer. Det sker bare en lille smule senere. De få måneder fra eller til vil ikke være dem, der vælter vores omdømme i den store vide verden. Men det havde væltet vores energiø, hvis vi ikke får nogen indflydelse på, hvad der sker der. Derfor synes jeg, at pengene er prioriteret rigtigt, sagde Linda Kofoed Persson.


PLASTER PÅ SÅRET

Enhedslisten bad nu om en pause. Den tid brugte EL på at prøve at redde kommunens klimaplan og det videre arbejde med den.

Pengene var lige forsvundet, så til en start måtte de findes igen.

- På debatten kunne vi forstå, at ambitionerne i kommunalbestyrelsen er uformindskede på det grønne område. Derfor vil vi selvfølgelig gerne give kommunalbestyrelsen mulighed for at prioritere den uformindskede ambition ved, at vi tager pengene til punkt B i klimaplanen ved et kassetræk, sagde Morten Riis.

- Jeg bliver bare lidt forvirret, svarede René Danielsson (DF) og fortsatte: - .... i forhold til hele den her svada med ansvarlighed og hvorfor det var en dårlig idé at trække pengene op af kassen.

Men, men: Ligesom Socialdemokratiet netop havde afgjort at flytte penge fra klimaplanen til energiø-sekretariatet, havde S også de afgørende stemmer til at give Enhedslisten et plaster på såret.

Og sådan et fik Enhedslisten: Da S foreslog at finansiere klimaplanen året ud med 283.000 kroner fra kommunens kasse og de følgende år ind i uvisheden om det næste budget, stemte også Enhedslisten for det.

For Enhedslisten kunne ikke få det bedre.

Sådan gik det til, da alle fik noget. Og Socialdemokratiet klart fik markeret, hvem der deler ud, og hvem der også kan trække tæpperne væk under andre og inddrage penge igen.

Energiøen er en historisk stor milliardinvestering, der sker på Bornholm.

Det er sindssygt vigtigt, at vi som Bornholm, som bornholmere og som kommunalbestyrelse er med i det, der sker, og ikke bare er passive modtagere af noget, som nogle andre kommer og planter hos os Claus Larsen-Jensen Så meget for den grønne ø, hvis man følger den indstilling, der kommer fra René Danielsson - og så hult vil det klinge, når vi prøver at markedsføre os som en grøn ø Helle Munk Ravnborg.

    To sager viklede sig helt usædvanligt sammen og blev til én sag torsdag aften i kommunalbestyrelsen. Arkivfoto: Jacob Jepsen"
2023-03-25 00:00:00,Parti sætter energiø til debat,Bornholms Tidende,"Bornholm er omdrejningspunktet, når Socialdemokratiet inviterer til debatmøde på Bornholms Efterskole. Partiet har selv foreslået en helhedsplan for energiøen, ud fra en tanke om at den skal blive til gavn for Bornholm og bornholmerne, fremgår det af en pressemeddelelse.

Gruppeformand Claus Larsen-Jensen vil præsentere partiets helhedsplan, direktør Søren Møller Christensen vil fortælle om Baltic Energy Island, og folketingsmedlem Lea Wermelin vil tale om, hvad regeringen og Folketinget gør. Derefter er der debat og mulighed for at stille spørgsmål.

Mødet foregår den 13. april om aftenen."
2023-03-27 00:00:00,S ønsker power-to-x og erhvervspark ved landanlæg,Bornholms Tidende,"Et power-to-x anlæg og en grøn erhvervspark skal ligge ved siden af energiøens landanlæg, siger Socialdemokratiet. Store aktører er interesserede i at skyde penge ind, og Bornholm kan kun redde velfærden ved at gribe muligheden for vækst, er det tidligere borgmesterparti nået frem til.

Ved siden af energiøens landanlæg ved Sose skal der ligge en grøn erhvervspark og et power-to-x anlæg, der kan omdanne strøm til grønt brændstof.

Det mener Socialdemokratiet, der den seneste måned har markeret sig som den mest synligt drivende kraft bag, at Bornholm får mest muligt ud af energiøen.

Socialdemokratiet lagde ud med at foreslå en mere offensiv bornholmsk linje omkring energiøen. Den blev torsdag gjort konkret, da et flertal i kommunalbestyrelsen besluttede at tilføre kommunen et sekretariat for energiøen og bemande det med fire medarbejdere.

Nu følger Socialdemokratiet op ved at tale for både erhvervspark og power-to-x ved siden af det landanlæg, hvor strømmen fra de kommende havvindmøller vil blive ført i land. Også selvom det vil kræve at sætte mere areal af.

- Den naturlige konsekvens er et power-to-x anlæg ved landanlægget. Det er det allerede af den grund, at Ørsted og CIP's investering i en havvindmøllepark nummer to ikke kommer uden power-to-x, siger gruppeformand Claus Larsen-Jensen (S).

- Vi ligger lige midt i Østersøen, hvor der sejler 50.000 skibe forbi om året. De skal bruge brændstof. Det er da lidt interessant, ikke? I kraft af energiøen og CIP og Ørsteds projekt og også i kraft af Bornholms beliggenhed er vi i en fuldstændig unik situation, som vi skal udnytte, siger han.

- Det er logisk, at en grøn erhvervspark skal ligge ved landanlægget, hvor al energien vil komme fossende ind. Erfaringerne fra de andre steder i Danmark fortæller os også, at man skal placere en erhvervspark ved landanlægget.

Man skal ikke sprede tingene og være nødt til at transportere energien rundt, siger Claus Larsen-Jensen.


ANDRES ERFARINGER OVERBEVISTE

Socialdemokratiet er blevet endeligt overbevist omkring energiøen i starten af året, hvor dele af kommunalbestyrelsen sammen med andre bornholmske aktører har været på studiebesøg og set store grønne anlæg i Esbjerg, Skive, Vordingborg, Aabenraa og Fredericia.

Derfor tager S nu også skridt til at afstemme forventninger med resten af Bornholm.

- Det vil være at snyde bornholmerne, hvis vi tager det fra sag til sag i takt med, at hver enkelt virksomhed henvender sig. Det er mere ærligt at sige til folk, at perspektiverne er de her meget store perpektiver, men at vi også er nødt til én gang for alle at få et ret stort areal til rådighed for at udnytte de perspektiver, siger Claus Larsen-Jensen.

- Jeg tror, at vi er nødt til at melde rent ud til folk på Bornholm, at hvis vi vil udnytte mulighederne for billig fjernvarme og gartnerier i kraft af overskudsvarmen og alt hvad det ellers kan blive til, så skal vi samle de her aktiviteter ét sted, nemlig ved landanlægget, og gøre arealet større.

- Det handler også om at sikre kommunen et indtægtsgrundlag for at gøre alt det, som vi gerne vil, men som vi ikke kan i dag.

Vi har lige lavet et forfærdeligt budget, og til efteråret kommer vi til at lave et forfærdeligt budget mere. Vi er nødt til at udvide vores muligheder i kraft af nogle nye indtægter, siger Claus Larsen-Jensen.


S: NYT SELSKAB SKAL I SPIDSEN

Socialdemokratiet forestiller sig ikke, at kommunen selv skal opkøbe jord til en grøn erhvervpark, som Skive Kommune gjorde det for 15 år siden. I hvert fald ikke som den vigtigste aktør.

I stedet lægger Socialdemokratiet sig op ad borgmester Jacob Trøst (K), der som den første talte for at lade et udviklingsselskab stå for både at købe jord og udvikle erhvervsparken.

- Jeg forestiller mig, at vi starter med at beslutte, at vi ønsker en grøn erhvervspark.

Og så skaber vi et udviklingsselskab til at tage investeringen i det areal, der skal bruges, og til at skabe muligheden og trække virksomhederne til, siger Claus Larsen-Jensen.

- Der vil så skulle opkøbes jord ved siden af landanlægget. Jeg ved ikke, om kommunen skal gå med ind i det, men jeg forestiller mig i hvert fald ikke, at det kan blive i nogen stor skala. Kommunen har jo ikke penge til at købe jord for, siger han.

Både pengene og interessen findes imidlertid andre steder, mener Claus Larsen-Jensen.

- Jeg er ret sikker på, at en række pensionsselskaber gerne vil gå med. Pensionsselskaberne investerer lige nu i udlandet, fordi der ikke er projekter nok i Danmark. Vi skal ikke undervurdere, hvad det betyder, at vi er det første sted i verden til at få en energiø, siger han.

- Vi går fra at være periferi til at blive en del af centrum, også i Region Hovedstaden.

Der vil være massiv interesse, også fra udlandet.

Socialdemokratiet mener også, at Bornholm er nødt til at gøre brug af den interesse for en grøn erhverhvervspark ved landanlægget, som partiet venter at finde hos kapitalstærke kræfter.

- Hvis vi ikke har pensionskasser eller energiselskaber eller nogen andre af den størrelse bag erhvervsparkens udviklingselkab, kan vi ikke være sikre på at have den råstyrke, som der skal til for at tiltrække de virksomheder, som vi gerne vil have, siger Claus Larsen-Jensen.

Det handler også om at sikre kommunen et indtægtsgrundlag for at gøre alt det, som vi gerne vil, men som vi ikke kan i dag. Vi har lige lavet et forfærdeligt budget, og til efteråret kommer vi til at lave et forfærdeligt budget mere. Vi er nødt til at udvide vores muligheder i kraft af nogle nye indtægter.

Claus Larsen-Jensen (S), gruppeformand."
2023-03-28 00:00:00,En grøn oprustning,Bornholms Tidende,"Kommunen vil udvide antallet af medarbejdere, der udelukkende beskæftiger sig med energiøen, fra én til fire. Det er vigtigt, at vi arbejder hen mod, at Bornholm får rigtig god gavn af fremtidens grønne satsning.

Hvad er egentlig vigtigst, når vi taler fremtidens energiø? En bedre og grønnere verden, hvor nogle af de store klimaudfordringer bliver løst, må selvfølgelig og helt indiskutabelt være vores allesammens svar, men dernæst må vi her fra Bornholm fastholde, at netop dén - vores smukke, stolte ø - er en yderst vigtig nummer to på listen. Og på den baggrund er det godt, at Bornholms Regionskommune nu opruster fra én til fire medarbejdere, der kommer til at have energiøen som deres arbejdsområde.

Det er vigtigt, at det her enorme statslige projekt ikke er noget, som kommer ovenfra og bliver trukket ned over hovedet på bornholmerne, men at vi derimod er med og præger processen i så vidt et omfang som overhovedet muligt.

Det er vigtigt, at vi passer på naturen, for det er i høj grad den, vi lever af. Og vi skal selvfølgelig sørge for, at naboerne til det kommende landanlæg og andre erhvervsmæssige ændringer, der kan være på vej mod Sydbornholm, bliver kompenseret.

Derudover skal vi selvfølgelig sikre gode betingelser for de virksomheder, som måtte have lyst til at komme til Bornholm og være med i det her eventyr, som mange siger det er, og vi skal sikre, at Bornholm får mest muligt ud af arbejdet, både i forbindelse med anlægsfasen og den efterfølgende drift, hvor der burde være masser af fordele at hente. Der bliver talt om billig strøm og oceaner af overskudsvarme, og sidstnævnte kan være noget, der i fremtiden kan give os produkter og oplevelser, som vi i dag har svært ved overhovedet at tænke os til. Vi skal lære at forstå, udnytte og profitere af det.

Husk på, at vi afgiver et stort område af Bornholm til det her projekt, så selvfølgelig skal der være noget i det for os - ud over den enorme glæde det vil være, hvis vi på denne måde kan bidrage til en bedre og mere grøn fremtid.

Det er vigtigt, at det her enorme statslige projekt ikke er noget, som kommer ovenfra og bliver trukket ned over hovedet på bornholmerne."
2023-03-28 00:00:00,Hvad kan Bornholm udrette i samarbejde med Østersølandene?,Bornholms Tidende,"Selv om det er næsten umuligt her og nu at se en genopretning af det gode samarbejde i Østersøen, må det være i alles interesse igen at få Rusland og Kaliningrad med, og her kan Bornholm komme til at spille en vigtig rolle.

Bornholm var for 30 år siden en af de helt centrale aktører i udviklingen af samarbejdet i Østersøen i kølvandet af Berlinmurens fald og afslutningen af den kolde krig.

Det blev ført an af daværende amtsborgmester Knud Andersen, viceamtsborgmester Elly Wolff og borgmester Annelise Molin - suppleret af aktive kræfter i både erhvervslivet og foreningslivet samt godt støttet af både EU og den danske regering.

Med krigen i Ukraine er samarbejdet i Østersøen blevet svækket og på ny opdelt efter, at Rusland og russiske regioner prompte blev suspenderet af diverse østersøorganisationer efter invasionen i februar sidste år. Det gælder eksempelvis samarbejdet om et bedre havmiljø.

Kan vi bruge vore erfaringer fra 1990'erne i forbindelse med de udfordringer samarbejdet i Østersøen i dag står i - sikkerhedspolitisk, grøn omstilling og på andre områder? Hvordan og hvornår har vi Rusland og Kaliningrad tilbage i samarbejdet? Har Bornholm en rolle at spille her? DET VIL TAGE MANGE ÅR. Med befolkningen i Ukraine som de absolut mest ramte, så er vi alle tabere i den krig, der nu udfolder sig i Ukraine - selv den russiske præsident Putin.

Selv om det er næsten umuligt her og nu at se en genopretning af det gode samarbejde i Østersøen, må det være i alles interesse igen at få Rusland og Kaliningrad med. Det forudsætter, at Rusland stopper krigen og trækker sig tilbage fra alle besatte områder. Det har desværre nok lange udsigter.

Således har militære enheder fra Kaliningrad været indsat i den ukrainske Kherson-region og ledende embedsfolk fra Kaliningrad har af de russiske aggressorer været indsat i ledende politiske poster i Kherson regionen. Det hindrer på nuværende tidspunkt muligheden for mere formelle kontakter og samarbejde med myndighederne i Kaliningrad regionen.

ERFARINGERNE FRA 1990'ERNE OPLAGTE AT BRUGE Men når situationen engang i fremtiden måtte berettige til det, kan Bornholm komme til at spille en vigtig rolle - ligesom i 1990'erne, hvor Bornholm indledte sit samarbejde med Kaliningrad i 1995 og blandt andet var med til at omskole tidligere russiske militærfolk til landbrug og andre erhverv.

Samarbejdet udviklede sig hurtigt ad flere spor: ? Sammen med andre danske amter i Kaliningrad Venners Klub, der jævnligt samledes på den russiske ambassade ? Euroregion Baltic samarbejdet fra 1998, hvor Kaliningrad var fuldt medlem - den første russiske region i en af Europas nu omkring 180 euroregionale samarbejder. ? reparts-samarbejdet mellem Kaliningrad, Bornholm og den polske naboregion til Kaliningrad, Warmia-Mazury. Dette samarbejde gennemførte mere end 30 projekter indenfor en femårig periode indenfor landbrug, landdistriktsudvikling, socialog sundhedsområdet, medier, kultur, erhvervsfremme inkl. turisme mm.


DET HANDLER OM INTERKULTUREL DIALOG

Første og afgørende fase i igen at få Kaliningrad-regionen tilbage i østersøsamarbejdet er at fremme den interkulturelle dialog - kontakter på især foreningsplanet og mellem unge, der kan genskabe forståelse, opmærksomhed og respekt for vores forskelligheder, kulturforskelle og forskellige ståsteder. Det kan så følges op på det kommunale og regionale niveau. Dette var en af Bornholms absolutte spidskompetencer i 1990'erne - og den kan vi få brug for igen. SAMARBEJDET HER OG NU? Suspensionen af Rusland og dens regioner som Kaliningrad udgør en svækkelse af Østersøsamarbejdet, men er ikke ensbetydende med at samarbejdet er gået i stå - langtfra.

På nogle områder har krigen i Ukraine faktisk styrket samarbejdet, f.eks. indenfor grøn omstilling og udvikling af vedvarende energi - hvor det handler om at gøre sig fri af afhængigheden af 'Putins gas og olie'.

Bornholm er fortsat aktiv i Østersøsamarbejdet, selv om det ikke er at sammenligne med 1990'erne. Viljen til yderligere engagement er til stede, det gælder i kommunalbestyrelsen, i erhvervslivet og i foreningslivet - men især økonomien sætter sine grænser for Bornholms rolle og omfanget af aktiviteter.

Kommunalbestyrelsens strategi for internationalt samarbejde, senest revideret i januar 2021, har tre omdrejningspunkter for de internationale aktiviteter: 1. Lobbyvirksomhed - fremme af vore interesser i forhold til især EU's politikker og programmer af særlig betydning for Bornholm 2. Udveksling af viden og erfaringer, der kan understøtte varetagelsen af kommunens kerneopgaver og udviklingen på Bornholm 3. Projektsamarbejde, der understøtter gennemførelsen af kommunalbestyrelsens vedtagne strategier og handleplaner. VI ER GODE - OG VI KAN BLIVE BEDRE TIL DET Rammer og vilkår for samarbejdet i Østersøen hænger for størstedelen sammen med EU's politikker og programmer, herunder EU's strategi for Østersøregionen.

Bornholm er godt med, og har de seneste to år hentet omkring 70 mio. kr. fra diverse EU-programmer til fremme af den grønne omstilling, arbejdet med Energiø Bornholm, affaldshåndtering, spildevandsprojekter, udvikling af el-ladestruktur, bæredygtig turisme og meget andet.

Der er fortsat muligheder, som kan dyrkes - og her har vi stor gavn af blandt andet vort Bruxelleskontor (Greater Copenhagen EU Office), og det nære samarbejde i det daglige med de mange bornholmske aktører.

Det gælder i forhold til borgerne og foreningslivet, med initiativer som Baltisk Bro og ungdomssamarbejdet både indenfor Euroregion Baltic og i Fire Hjørner-samarbejdet (Sydøstre Skåne, Rügen, Swinoujscie og Bornholm).

Det gælder erhvervsudviklingen med fokus på ikke mindst den grønne omstilling og energiøen. Her er der en tydelig kobling til EU's strategi for offshore-energi, til Østersølandenes fælles erklæringer om at fremme havvind - og så til indtil flere af EU's programmer, der økonomisk understøtter denne udvikling, i enkelte programmer endda med 100 procent finansiering.

Og så gælder det alle de øvrige sektorer og aktører, f.eks. uddannelse, forskning og hele velfærdsområdet, hvor der er nye gode muligheder indenfor områder som sundhed, sygehuse, ældrepleje og arbejdet med socialt udsatte borgere.


DEBATTEN

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den første er med temaet Bornholms rolle i Østersøen og handler om spændinger, konflikter, udfordringer og ikke mindst fremtidens muligheder på tværs af det baltiske hav.

    Niels Chresten Andersen er leder af Europe Direct Bornholm, kommunens EU-kontor. Arkivfoto: Berit Hvassum"
2023-03-29 00:00:00,Konkurrencen stiger på havnen,Bornholms Tidende,"Vi får travlt de næste ti år, lyder det fra Rønne Havn, hvor de store shippingvirksomheder er ved at rykke ind. BHS Shipping satser på at skabe nye samarbejder med konkurrenterne.

Vestas, SDK og nu også Blue Water er ved at være på plads i Rønne Havn.

SDK Shipping er specialiseret i service til offshore-projekter, mens Blue Water Shipping håndterer alle typer anløb og service. Bluewater Shipping er dermed en direkte konkurrent til BHS Shipping, en underafdeling af den store bornholmske fragtvirksomhed BHS Logistics.

Blue Waters tilstedeværelse på Rønne Havn får dog ikke Mikkel Ørum fra BHS Logistics til at ligge søvnløs om natten.

- Vi har hele tiden vidst, at de (havvindmøllerne, red.) ville tiltrække andre virksomheder, herunder også konkurrenter.

Vores indstilling er, at vi samarbejder og deltager i det vi kan, siger Mikkel Ørum, der er afdelingsdirektør i BHS Logistics.

I øjeblikket samarbejder BHS med Arcadia-Ost 1-sitet, og erfaringen herfra viser, at der i de travleste perioder er behov for 20-25 mand ekstra, dels på kontoret, dels på havnen.


DET ER NU, DE KOMMER

Travlheden mærkes andre steder på havnen.

Martin Ransted fra Bornholms Elektromotor oplever også øget aktivitet på Sydhavnen.

- Nu har vi gået rundt om den varme grød i syv år, men tro mig, det er nu, de kommer, siger han.

- De vil være med til energiøen og alt det, der sker.

Martin Ransted har 30 års erfaring som serviceoperatør for borerigge samt fragt-og passagerskibe, og har derfor mange kontakter i branchen. Derudover er han medstifter af Offshore Center Bornholm, et netværk af bornholmske virksomheder, som blev stiftet for ni år siden, netop med sigte på at være klar til at servicere de store operatører i vindmøllefelterne i Østersøen. Han har holdt flere møder de seneste uger, i håb om at etablere samarbejde med de nye agenter på Rønne Havn. Han er ikke i tvivl om, at strategien har været rigtig.

- Vi får travlt de næste ti år, siger han.

Og det bliver måske endda længere end det. Som følge af klimakrisen og senest krigen i Ukraine dukker flere og flere havvindprojekter op i Østersøen. Samtidig står den tre gigawatt store energiø og blinker som det absolut største pionerprojekt i Østersøen nogesinde. Energiøen skal efter planen producere grøn strøm svarende til 3,3 millioner husstandes elforbrug.

Mikkel Ørum fra BHS Logistics gætter på, at arbejdet med energiøen for alvor går i gang i slutningen af 2020' erne.

- Mit gæt er efter 2028. Hvor travlt vi får indtil d, a afhænger af hvor mange vindmølleprojekter der kommer, hvor store de er, og hvor tæt de ligger på hinanden, siger han."
2023-03-30 00:00:00,Landanlæg nej tak: Ingen erstatning - ingen energiø,Bornholms Tidende,"Vi har adskillige gange gjort opmærksom på, at der mangler lovgivning, som kan give naboer til transformatoranlæg, power-to-x-anlæg, biogasanlæg og anden energiindustri, erstatning for tabt ejendomsværdi på samme måde som til vindmøller og solcelleanlæg.

Så gjorde de det alligevel. Folketinget, Bornholms Regionskommune og Energinet har fremlagt den endelige placering af transformatorstationen til energiøen, og den er lavet helt uden hensyn til de mennesker, som bor i området - altså de kommende naboer til det gigantiske, industrielle anlæg.

De kunne have placeret transformatorstationen midt i bruttoområdet med størst mulig afstand til husene i området og høje jordvolde rundt om, men de har valgt at lægge anlægget helt tæt på husene samtidig med, at energinet og myndighederne ved, at lovgivningen, der kan give naboerne erstatning, ikke er på plads.

Nu er lykkelandsfortællingen, at ' sprækkedalen' ned gennem det grimme transformatoranlæg skal tiltrække turister, som om sommeren skal gå en tur langs den udtørrede Risebækken, som i øvrigt skal forvandles til en å, der er større end Læsåen. Så må vi håbe, vi ikke fjerner grundlaget for resten af Bornholms turistattraktioner.

Claus Larsen-Jensen har helt ret i, at folk skal have en ordentlig erstatning. Han skriver, at det er ærgerligt, at lovgivningen ikke er på plads, men jeg vil tage det et skridt eller to længere og sige, at det er en krigserklæring imod naboerne, at lovgivningen ikke er på plads, og det tvinger naboerne til at demonstrere og lave aktioner imod landanlægget med dertil hørende dårlig omtale af energiøen og Bornholm.

Det er jo sjovt nok sådan, at hvis der står noget lovgivning i vejen for dette projekt som fredede kyststrækninger eller loven om kystnærhedszonen, så fjernes disse love så let som ingenting, hvor myndighederne samarbejder om at give dispensationer med mere.

Naboerne til landanlægget - både transformatorstation og hvad der ellers skal bygges af dødbringende industri i området - har ingen rettigheder uanset om vi ejer jorden eller ej.

Naboernes retssikkerhed er ikke eksisterende, og derfor er de nu tvunget til at bryde loven ved at lave ulovlige demonstrationer.

Vi har adskillige gange gjort opmærksom på, at der mangler lovgivning, som kan give naboer til transformatoranlæg, power-to-x-anlæg, biogasanlæg og anden energiindustri, erstatning for tabt ejendomsværdi på samme måde som til vindmøller og solcelleanlæg, men folketinget og energinet og Bornholms Regionskommune vender både det blinde øje og det døve øre til os og fortsætter projektet, fordi de regner med, vi giver op og snart holder kæft. Det gør vi ikke! Jeg troede, at Danmark var en retsstat med en retfærdig lovgivning, men vi lever åbenbart i en bananrepublik, hvor energisektoren bestemmer det hele sammen med en magt arrogant regering, der smider deres skattebetalende borgere ind under bussen i fuld fart.

Her kan jeg igen citere Egon Olsen: Vorherre bevares! I Jylland skal der også laves energiø i Nordsøen, og der har de sjovt nok fundet ud af, at de hellere vil have transformatorstation og power-to-x-anlæg med mere. Ud på en ø 80-100 kilometer fra Jylland.

Den kommer vi som skatteydere i Danmark sikkert også til at betale til på Bornholm.

Hvorfor kan vi ikke lave en energiø ude i havet ligesom i Jylland? Er Bornholm mindre værd end Jylland, eller er vores politikere ikke dygtige nok? Der har været forskellige tal på, hvad energiøen i Nordsøen vil koste, men pt. kan man læse, at selve øen vil koste cirka 10 milliarder kroner - dertil kommer sikkert havneanlæg og infrastruktur, før den kan sammenlignes med Bornholm, og det koster også mange milliarder at etablere.

Men hvis vi bare siger 10 milliarder på en ø, der skal have en transformatorstation på størrelse med vores på Bornholm til 3 GW plus lidt areal til bølgebrydere, så er det måske 60 hektar.

Det giver en pris pr. hektar på cirka 167 millioner kroner sammenlignet med jordprisen på Bornholm på 150.000 kroner. det vil sige energiøen i Nordsøen koster over 1.100 gange mere pr. hektar.

Når der forhåbentlig snart laves lovgivning sådan, at naboerne på Bornholm får erstatning, så taler vi måske om 50 ejendomme rundt om anlægget, hvor de som ligger tæt på anlægget får mest, og de der ligger længere væk fra anlægget får mindre.

Jeg ved ikke, hvor meget erstatning det sammenlagt kan blive til, men jeg kan gætte på 50 millioner.

Det svarer altså til under en tredjedel hektar på energiøen i Nordsøen for at kunne bygge landanlægget på Bornholm uden at stjæle naboernes ejendomsværdi.

Jeg vil endnu engang opfordre vores politikere på Bornholm og i folketinget til at få lavet den nødvendige lovgivning så vi kan undgå, at denne konflikt udvikler sig yderligere.

Prøv at sætte jer i vores sted. Hvordan havde I selv reageret, hvis jeres hus pludselig ikke kunne sælges, og jeres opsparing var væk? Bornholms Regionskommune bør se på, hvordan Varde Kommune er lykkes med at lave en model for kompensation til naboer til vindmøller, og i stedet for at sige der mangler lovgivning, så bør Bornholms Regionskommune sige til Energinet og folketinget, at planerne ikke kan godkendes på Bornholm, før lovgivningen er på plads for at beskytte naboerne.

Bornholmd Regionskommune vil gerne være positive med hensyn til engergiøen, og de tror på, at det giver vækst på Bornholm, men det skal ikke være på bekostning af naboerne, som er bornholmske borgere, der betaler skat til Bornholm."
2023-03-31 00:00:00,Kommunen er utilfreds med Energinet og stiller nye krav,Bornholms Tidende,"Kommunen lægger op til at kræve, at placeringen af landanlægget skal revurderes, og lokalplanområdet udvides, så naboerne langs Søndre Landevej kan få bedre muligheder for erstatning. Eksterne arkitekter har fremsat et alternativt forslag til placeringen af højspændingsstationen, som indbefatter, at landanlægget flyttes mod vest og drejes 180 grader, så der skabes plads til at genoprette et vådområde, hvor Energinet ellers ønsker at placere den østlige del af landanlægget.

Energinet sendte i sidste uge et brev til Bornholms Regionskommune med anmodningen om, at kommunen sætter gang i arbejdet med at lave en lokalplan for området, hvor Energinet ønsker at bygge en højspændingsstation til vindmølleprojektet Energiø Bornholm.

Onsdag behandlede lokalpolitikerne henvendelsen, og efter mødet står det klart, at regionskommunen har tænkt sig at stille modkrav til Energinet.

Et af de tre formulerede krav er, at "" anlæggets placering skal revurderes"". Det skal ske af hensyn til de "" allernærmeste ejendomme"", skriver direktør Lillian Rasch Madsen i indstillingen og henviser til beboerne langs Sdr. Landevej, som kommunen vil have "" indtænkt i den samlede vurdering af den endelige placering"".

Ifølge Helle Munk Ravnborg (EL), der er forperson for natur-, miljø-og planudvalget, betyder denne formulering, at kommunen opfordrer Energinet til at udvide lokalplanområdet.

- Vi stiller som krav, at stregen flyttes, så lokalplanområdet kommer til at indbefatte de ejendomme, og de dermed kan blive berettiget til erstatning.

Er I overbevist om, at en udvidelse af lokalplanområdet vil forbedre naboernes mulighed for at få kompensation? - Det er den vurdering, som ligger til grund for anbefalingen, siger Helle Munk Ravnborg.

Energinet har i et skriftligt svar til regionskommunen kommenteret afgrænsningen af lokalplanområdet, der har et samlet på 107 hektar, men lige netop ikke dækker husene langs Søndre Landevej. Energinets hovedpointe er, at der "" ikke kan eksproprieres til formål, der ikke er hjemlet ved den pågældende lov. Der kan derfor ikke frit opkøbes/ eksproprieres arealer alene til brug for skalering af landskabelige tiltag m. v"", skriver Energinets chefkonsulent for plan/ miljø, Christine Hammer.

"" Dette gælder uanset, at lokalplanområdet udvides, idet lokalplanen ikke i sig selv medfører, at Energinet kan ekspropriere eller købe arealerne på ekspropriationslignende vilkår efter elsikkerhedslovens ekspropriationshjemmel.

Energinet har derfor lagt op til, at lokalplanen ikke omfatter ejendomme, som Energinet ikke har hjemmel til at overtage på ekspropriationsretlige vilkår eller ved ekspropriation,"" understreger Energinet.


SKUFFELSE OVER ENERGINETS ARGUMENTER

På de indre linjer i regionskommunen er der en utilfredshed med de seneste måneders dialog med Energinet. Det fremgår af referatet fra denne uges møde i natur-, miljø-og planudvalget.

"" Bearbejdningen efter anden workshop efterlader mange åbne spørgsmål, som ikke er besvaret og begrundet på et tilfredsstillende niveau,"" skriver embedsværket i kølvandet på arkitekturforløbet, der efter to åbne workshops i sidste uge kulminerede med en præsentation af Energinets forslag, hvordan højspændingsstationen kan designes og indpasses i det sydbornholmske landskab.

De ubesvarede spørgsmål knytter sig til den dialog, som de to eksterne arkitekter, som kommunen har fået stillet til rådighed, har haft med Energinet. Efter den anden workshop i februar sendte arkitekterne, Michael Krarup og Rikke Juul Gram, et forslag om en alternativ placering til Energinet. Arkitekterne forklarede, at de bakker op om konceptet med en sprækkedal, hvor en sti kiles ind mellem landanlæggets bygninger, men de foreslog samtidig at dreje anlægget 180 grader, så den østligste halvdel af højspændingsstationen fra Energinets udspil placeres på den modsatte side af striben af haller til de såkaldte DC-brydere, hvilket vil flytte anlægget længere mod vest. Denne forskydning vil skabe mulighed for at reetablere Duegårdsenge, der i dag er drænet, som et vådområde, samtidig med at man vil få en større afstand til Læså.

Forslaget sendte arkitekterne til Energinet i februar, men efterfølgende har Energinet ikke forholdt sig til idéen, føler regionskommunen og arkitekterne.

Efter at Energinet 1. marts præsenterede deres endelige oplæg for kommunen, udtrykte Rikke Juul Gram og Michael Krarup deres skuffelse over Energinets oplæg.

"" Der savnes både en illustreret undersøgelse og en mere nuanceret afvejning af fordele og ulemper ved en hhv. østlig og vestlig placering. Den østlige placering kan formentlig accepteres, men en saglig og illustreret argumentation, der både rummer landskabelige, historiske, topografiske, geotekniske, og biologiske forhold såvel som tekniske, planjuridiske, beredskabsmæssige, sikkerhedsmæssige, drifts- og afstandsforhold, skal belyses ligeværdigt,"" skriver arkitekterne.

Helle Munk Ravnborg (EL) uddyber, at kravene, som natur-, miljø og planudvalget behandlede og nikkede til onsdag, ikke eksplicit omfatter idéen om at vende landanlægget 180 grader og flytte det mod vest, men at beskeden til Energinet er at levere en bedre argumentation for placeringen.

- Vi synes ikke, at Energinet argumenterer tilfredsstillende for det, de er kommet frem med. Det kan godt være, at de har argumenterne, men så må de lægge dem frem, siger hun.

FASTHOLDELSE AF ARKITEKTER Natur-miljø-og planudvalget bakkede også op om yderligere to krav, som kommunens direktion stiller op for at sætte gang i planlægningsarbejdet.

Det ene er, at Arkitema (Energinets arkitektfirma, der har stået bag workshopforløbet) og de to eksterne arkitekter skal fortsat have en rolle, frem til lokalplanen er udarbejdet. Det andet krav er, at Energinet skal udarbejde en designmanual, som både kan indarbejdes i lokalplanen og realiseres gennem udbuddet.

De to eksterne arkitekter skrev tidligere på måneden til Energinet, at præsentationen af beslutningsgrundlaget var "" meget smal i sin visuelle og argumentative formidling, hvilket efterlader regionskommunen, og dermed borgerne med en begrundet usikkerhed om, i hvilken grad anlæg og landskab vil leve op til de beskrevne kvaliteter i notater og oplæg"".

Generelt ønsker kommunen og de eksterne arkitekter at få Energinet til at levere en langt mere detaljeret manual, der blandt andet skal redegøre for alle bygningers geometri, valg af farver, materialer og beplantning og biodiversitet i det omkringliggende område.

- Jeg er klar over, at der med de krav, vi stiller, venter et kæmpearbejde om at oversætte det til praksis, siger Helle Munk Ravnborg.

At mødereferatet omtaler de tre punkter som "" krav"", mener René Danielsson (DF) som en smule misvisende.

- Jeg vil kalde det for ønsker. For i princippet kan Energinet lave et landsplansdirektiv og gå uden om kommunen, hvis vi begynder at blive for krævende, siger han og sætter dermed spørgsmålstegn ved, hvilken mulighed kommunen har for at insistere, hvis Energinet nægter at opfylde kravene.

René Danielsson har været godt tilfreds med arkitektforløbet, som er mundet ud i sprækkedals-konceptet og placeringen i den østlige del af bruttoområdet nær Risebæk.

- Jeg synes faktisk, at Energinet inden for de seneste seks måneders tid har været ret lydhøre. Om man kunne rykke placeringen nogle hundrede meter mod vest, det er muligt.

Jeg har tænkt mig at være en aktiv medspiller for at få mest muligt ud af mulighederne, siger René Danielsson.

Mulighederne vil kræve en ny lokalplan og et tillæg til kommuneplanen. I april ventes økonomi-og klimaudvalget at vedtage, at processen, der også omfatter udarbejdelsen af en miljørapport, kan sættes i gang.

De to planforslag og miljørapporten vil blive sendt i offentlig høring i mindst otte uger.

Samtidig med at kommunen stiller krav til Energinet, lægger embedsværket op til at være en aktiv medspiller for den statslige bygherre.

"" Da Energiø Bornholm skal være i drift i 2030 og udgør kritisk infrastruktur for Danmark, vurderer administrationen, at denne opgave har høj prioritet. Administrationen vil understøtte, at Energinets tidsplaner overholdes, hvilket potentielt kan betyde, at der bliver behov for ekstraordinære udvalgsmøder,"" står der om det forestående arbejde.


KOMMUNENS KRAV OG PRIORITETER

Natur-, miljø-og planudvalget støttede direktør Lillian Rasch Madsens indstilling om at sætte gang i arbejdet med lokalplan og kommuneplanlæg, "" idet følgende tre krav mødes af Energinet"", som det er formuleret: Arkitema og eksterne arkitekter fortsat får en rolle frem til at forslaget til lokalplanen er udarbejdet Anlæggets placering skal revurderes, således at arealer for de allernærmeste ejendomme - bl. a. dem langs Sdr.

Landevej er indtænkt i den samlede vurdering af den endelige placering.

Der udarbejdes en designmanual, som dels indarbejdes som bestemmelser i lokalplanen og dels realiseres gennem det senere udbud. I indstilingen lægges der op til, at planarbejdet skal ske med afsæt i en liste med fem punkter: Lokalplanen skal gennem placeringen af byggefelter og afskærmende beplantning sikre, at det tekniske anlæg bliver indpasset både med respekt for nærområdet umiddelbart uden for lokalplanområdet, og for de store linjer i landskabet Lokalplanen skal indeholde bestemmelser for udtryk og karakter af bygninger, hegn og øvrige tekniske elementer Landskabeligt og naturmæssigt indhold fremmes mest muligt Overfladevand skal nyttiggøres på en måde så det fremmer natur og biodiversitet At lokalplanen får et højt detaljeringsniveau, så den kan få bonusvirkning og overflødiggøre en senere landzonetilladelse Kilde: Bornholms Regionskommune .


ARKITEKTVURDERING: PLUSSER OG MINUSSER VED ENERGINETS FORSLAG

De to eksterne landskabs-arkitekter, som kommunen har fået stillet til rådighed af Energinet, har opstillet fordele og ulemper Energinets udspil til placering og design af landanlægget. Det kan man læse i bilag, kommunen har offentliggjort i denne uge: FORDELE Anlægget åbner sig for besøgende og introducerer et landskabeligt rum, en social passage, som borgere kan færdes i, og som skaber en tilknytning til anlægget.

Et stisystem kan etableres og sammenhæng kan styrkes gennem et læringslandskab for besøgende, der kan kobles til NaturBornholm, Klintebakken, anlægget, Risebæk og kysten.

Ved at neddele et samlet proceslayout opstår øget mulighed for at integrere anlægget i landskabet, landskabelige hovedtræk underbygges En adskillelse af DC-Brydere og bipoler/ converter anlæg kunne naturligt imødekomme variationer over den arkitektoniske håndtering ved anvendelse af forskellige volumentyper omkring det landskabelige rum. ULEMPER Nærheden til Læså gør, at den landskabeligt rekreative og geologisk værdifulde naturarv kompromitteres.

Det tidligere vådområde, Duegårdsenge, som ligger i forlængelse af Risebækken, betyder, at store dele af området formentlig fortsat skal drænes, og en egentlig reetablering af dette bliver vanskelig.

Ved øget afstand mellem procesfunktioner øges mængder, herunder længder af kabeltracer. Kilde: Notater skrevet af Rikke Juul Gram og Michael Krarup, via BRK.

    Det grønne område markerer det 107 hektar store areal, som Energinet opfordrer kommunen til at lade indgå i lokalplanen. Bemærk, at husene langs Sdr. Landevej (nederst på kortet) ligger udenfor, selv om husene nord for vejen var en del af bruttoområdet inden for den røde linje. Illustration: Energinet"
2023-03-31 00:00:00,Borgermøde om energiø: Trøst talte mulighederne op,Bornholms Tidende,"Efter lang tids fokus på selve byggeriet af landanlægget rettede borgmesteren opmærksomheden på borgermødet torsdag opmærksomheden mod vækstpotentialet, som i bred forstand følger med energiøen.

De forestående forandringer af Bornholm interesserer bornholmerne.

Det kan man konkludere efter torsdagens borgermøde om energiøen, som trak 225 deltagere til Søndermarkshallen.

Oprindeligt var borgermødet planlagt til at foregå i Svanekehallen, men det blev flyttet til Rønne for at få mere plads. Og det var, baseret på fremmødet og de fyldte stolerækker i Søndermarkshallen, en god beslutning, konstaterede Jacob Trøst i sin velkomst.

Han lagde ud med at fremhæve den værdi, som en del i salen føler, er under pres på grund af energiøen.

- Jeg flyttede til Bornholm for tre år siden, og det gjorde jeg på grund af Bornholms smukke natur, fortæller den tidligere politimand, der blev valgt til borgmester i 2021.

Han forklarer, at han blev ramt af virkeligheden, da han satte sig i borgmesterstolen, mens han på skærmen bag sig viser kurver over aldersfordelingen blandt kommunens beboere sammenlignet med landsgennemsnittet.

- Vi har høje udgifter og er for få til at generere et skattegrundlag, siger han og vender blikket mod det tema, der har trukket folk til hallen.

- Jeg tror, at energiøen bliver den nye ressource. Det er en kæmpemulighed for Bornholm. Den chance skal vi gribe, hvis vi skal løfte Bornholm og vores evne til at klare os selv - og ikke modtage penge fra puljen til særligt vanskeligt stillede kommune.

Borgermødet er af kommunen blevet iscenesat som borgmesterens borgermøde.

Efter en stribe af borgermøder siden 2021, der har haft kæmpebyggeriet af en højspændingsstation på Sydbornholm som sit fokus, rummede torsdagens arrangement i Søndermarkshallen om energisatsningen flere dimensioner.


ERHVERVSSYMBIOSE

Når borgmesteren taler om energiøens muligheder, handler det ikke blot om projektet Energiø Bornholm, altså det statsligt igangsatte projekt med vindmølleparker syd for Bornholm og et tilhørende landanlæg i Sose til omformning og transformation af strømmen.

- Det er mere bredt. Mødet i aften holdes netop for at fortælle om perspektiverne, siger Jacob Trøst til Tidende forud for mødet.

Energimulighederne dækker også over andre havvindmølleprojekter som kan føre lokale fordele med sig i form af overskudsvarme, der kan udnyttes i stor skala til at frembringe nye erhverv som gartnerier og dambrug, til drømme om forskningssamarbejder og skabelsen af uddannelsespladser og fremvæksten af en erhvervspark, som kan blive omdrejningspunkt for forhåbningerne om at skabe nye, lokale arbejdspladser. Havnene i Nexø og Rønne kan bruges som servicehavne, i al den tid vindmøllerne skal lave strøm - eller som tankstation (bunkerhub) for skibene, der passerer forbi. I anlægsfasen af havvindmølleparker og landanlæg vil hundredvis af specialister færdes på Bornholm, og alt sammen vil skabe et behov for indkvartering og boligbyggeri, hvilket må forventes at sætte det lokale aktivitetshjul i omdrejninger.

- Vi skaber en erhvervssymbiose, fastslår Jacob Trøst.

Han fremhæver, at der er udsigt til, at energiselskaber og andre virksomheder, som kan nyde gavn af strøm eller varme vil investere så store summer, at det ikke kan undgå kaste noget af for Bornholm.

- Fællesnævneren er, at vi kan skabe en vækst gennem grøn omstilling. () Hvis vi lykkes med det her, vil Bornholm blive et udstillingsvindue for, hvad Bornholm kan - og vise, at grøn omstilling, erhvervsudvikling og naturgenopretning faktisk kan gå hånd i hånd, siger Jacob Trøst til slut i sin velkomst.

Hans vurdering af mulighederne deles af politiske kolleger.

- Energiøen er den største offentlige investering i Bornholm nogensinde, lød det begejstret fra Linda Kofoed Persson (DF), som blandt andet fremhævede vigtigheden af at holde dampen oppe under byggeriet af nye boliger og tænke ud af boksen, så der etableres permanente boliger frem for containerbyer til de tilrejsende arbejdere, når vindmøller og højspændingsanlæg skal opføres.

Det meste af borgermødet fandt sted efter redaktionens deadline. Læs mere om energiøen i lørdagsavisen."
2023-04-01 00:00:00,Naboer drog til borgermøde med følelsen af at være overhørt indtil nu,Bornholms Tidende,"Beboerne nær den kommende højspændingsstation på Sydbornholm flokkedes til torsdagens borgermøde, men i modsætning til tidligere møder kørte nogle af dem hjem med følelsen af, at arrangørerne denne gang var mere åbne og villige til at fortælle åbent om energiplanerne.

"" Nej tak til landanlæg"" står der på et A4-ark, der er hængt på døren ved indgangen til Søndermarkshallen. Papiret er udsmykket med det røde og grønne "" Sammen om Bornholm""-logo, dog med den modificering, at der er taget en bid af Sydbornholm. Inde på halgulvet står en del af de mennesker, der bor i "" det forsvundne stykke land"".

Der er gået ti dage siden, Energinet offentliggjorde, hvor i det udpegede bruttoområde de anmoder om tilladelse til at bygge landanlægget til vindmølleprojektet Energiø Bornholm. Det var en melding, som beboerne i Sose omkring Sdr. Landevej, Vasegårdsvej og Limensgaden havde ventet på. Forud var gået et forløb med tre borgermøder og et arkitektforløb med to workshops, som ledte op til præsentationen forrige mandag i Nexø. Indtil nu har beboerne ikke følt sig hørt af regionskommunen og de statslige myndigheder. En af de beretninger, som flere af dem bruger til at begrunde påstanden, er, at arkitekterne bag forløbet med borgerinddragelse inviterede unge til workshoppen til Bornholms Højskole og fragtede dem i busser fra Rønne om eftermiddagen, inden arrangementet om aftenen, hvor naboerne deltog.

- Da vi kom derop, var mange sedler med idéer sat op, og så tager de (arrangørerne, red.) hjem og siger, at de har brugt alle vores input. Men det var ikke vores input, siger Lise Dandanell, der er formand for Borgerforeningen Energiø Bornholm, som blev stiftet for et år siden af beboere i Sose-området.

- Det er ren symbolik, tilføjer Jørn Sonne, der er nødt til at stoppe som juletræsproducent, fordi hans plantage ligger inden for planområdet.

- To gange workshops, hvor man henter folk ind fra campus for at skrive på nogle papirer.

Det er fake. Det er groft misbrug, siger han.

Så det regner du ikke for reel inddragelse af lokalsamfundet? - Nej, det har ikke en skid med det at gøre, siger Jørn Sonne.

Er jeres pointe, at synspunkterne fra jer, der bor lige i nærheden, burde have en større vægt? - Ja, og det har vi ikke, siger Michael Jensen, der bor på Vasegårdsvej et par hundrede meter fra den nærmeste af 25 meter høje haller.

- Aldrig. Os tromler de, supplerer Lise Dandanell.


SAVNER BEGRUNDELSE

Beboerne har kæmpet for at få oplysninger frem om et power-to-X-anlæg, som længe har været nævnt som en diffus erhvervsmulighed uden en konkret stedfæstelse på et bornholmsk landkort. Energistyrelsen, Energinet og regionskommunen har holdt brintproduktion ud i strakt arm med henvisning til, at initiativet skal komme fra private virksomheder, og CIP/ Ørsted, der har planer om et enormt vindmølleprojekt øst for Bornholm med tilhørende elektrolyseanlæg har ikke oplyst, hvor de foretrækker at bygge.

Naboerne har også savnet åbenhed om, hvorfor landanlægget skal ligge netop på markerne nord for Søndre Landevej og ikke et andet sted. I høringssvar har kommunen modtaget alternative forslag, som efter sydbornholmernes opfattelse aldrig er blevet vurderet på et seriøst grundlag af Energinet.

- Hele problematikken ligger i, at placeringen af det her anlæg er udpeget af nogle lobbyister, og så har man i kommunen lagt sig ned. Det her er det fjerde borgermøde, og vi får formentlig heller ikke i dag en begrundelse for, hvor man har valgt dette område.

Nu vælger man en løsning, hvor man berører en god del af naboerne og noget landbrug, siger Jørn Sonne, som især er fortørnet over, hvor let staten kan få lov til at bygge et stort energianlæg i det åbne land, mens hans ønske om træplantning i samme område blev afvist blankt af hensyn til omgivelserne.

- Hvis vi var blevet spurgt i tide, tænker jeg, at vores bønder kunne have fundet nogle mere egnede placeringer, hvor der var nogle flere træer og skov til at dække af, tilføjer Jørn-Erik Kofoed, der ejer 27 hektar jord, som skal eksproprieres, hvis Energinets oplæg bliver realiseret.

KOMPENSATION OG INDDRAGELSE Som mange andre i Sose-området følger landmanden fra St. Bakkegård med i nyheder om vedvarende energi, og det var misundelse, at han for nylig hørte om fremgangsmåden i Varde Kommune, hvor opsætningen af nye vindmøller på land var afhængige af, at størstedelen af beboerne, der bor i nærheden, accepterede projektet på forhånd.

- Der var borgmesteren med borgerne.

Når der skal placeres vindmøller på land, satte de en prik på et kort og tegnede en cirkel med en radius på seks gange højden af vindmøllerne. 95 procent af borgerne inden for det område skulle sige ja - og de fik kompensation (50 procent af ejendomsvurderingen, red.). I langt de fleste tilfælde var de med på det, hvis de blev kompenseret. For de blev inddraget og spurgt først - og det er vi ikke blevet, siger Jørn-Erik Kofoed.

Det møder anerkendelse fra borgerforeningens formand, at kommunen lader til at ville gøre en indsats for naboerne ved at stille nye krav til Energinet for at sætte gang i arbejdet med en lokalplan, som Tidende skrev fredag. Indtil i denne uge har naboerne ikke følt, at kommunen var på deres side.

- Kommunen har jo fulgt Energinets anbefalinger hundrede procent. Det er først nu, de siger, at de vil prøve at se, om lokalplanen kan være anderledes. Ellers har de argumenteret for Energinets forslag, selvom de har så mange høringssvar liggende, som peger på alt muligt andet.

De er ikke brugt, siger Lise Dandanell, inden borgermødet går i gang.


INGEN SPØRGERUNDE

Ligesom ved et tidligere borgermøde i Aakirkebyhallen havde kommunen torsdag ikke sat tid af til spørgsmål i plenum fra salen, og det vakte utilfredshed fra flere deltagere, som havde set frem til at stille spørgsmål eller lufte deres utilfredshed i alles medhør.

Oplæggene fra politikerne på podiet handler i mindre grad om landanlægget og de bekymringer og tvivlsspørgsmål, som naboerne sidder med. Til gengæld er der fokus på visioner, arbejdspladser og grøn omstilling i talerne, mens Ringkøbing-Skjern Kommunes borgmester, Hans Østergaard (V), giver et andet perspektiv på energidebatten med fortællingen om, hvordan vestjyderne har håndteret energiparken Megaton, der kommer til at lægge beslag på 4.000 ton landbrugsjord til solceller, vindmøller og power-to-X-anlæg.

Lise Dandanell mener, at borgermødet med det bredere udsyn torsdag var det bedste i rækken.

- Jeg synes, det er fint, at vi fik den viden fra borgmestrene, forklarer hun.

Hun føler, at det var nemmere at få håndfaste oplysninger ud af repræsentanterne end tidligere, og fremhæver hendes snak med Baltic Energy Islands konstituerede direktør, Søren Møller Christensen, der holdt et oplæg om viften af muligheder ved de havvindmølleprojekter, som staten og CIP/ Ørsted planlægger.

- Jeg synes, de bliver tydeligere om, at der kommer power-to-X ved landanlægget. Det, vi hele tiden har efterlyst er, at vi kan komme lidt med på sidelinjen, siger Lise Dandanell.

Søren Møller Christensen tilbød at komme ud at holde et oplæg for medlemmerne i borgerforeningen, hvis formand sætter pris på åbenheden, som hun hidtil har savnet.

- Selvom man kan føle, at han tjener energilobbyens interesser, er det godt at være forberedt på virkeligheden, siger hun om lederen af Baltic Energy Island, der er et partnerskab med deltagelse af blandt andet Ørsted, Energinet og Siemens-Gamesa.

Det er ikke besluttet, om et elektrolyseanlæg skal placeres klos op ad højspændingsstationen, og i sidste ende har kommunalbestyrelsen det endelige ord. Der er dog flere logiske fordele ved denne placering, der taler for, at en energipark i Sose-området er det mest sandsynlige udfald, oplyser Søren Møller Christensen til Tidende. Samme indtryk kunne man få fra skiltene i kommunens udstilling: "" En grøn energipark i tilknytning til energiøens højspændingsanlæg giver mulighed for at udnytte fremtidens store mængder vindmøllestrøm giver mulighed for at udnytte fremtidens store mængder vindmøllestrøm til at producere grønne brændstoffer som brint, ammonaik, biogas og ethanol"", står der.

Bliver der tale om en erhvervspark med power-to-X og følgeindustri ved siden af landanlægget vil det efter Lise Dandanells mening få betydning for naboernes erstatningskrav, og derfor kan det for nogle beboere betale sig at vente på, at man har et bedre bud på udstrækningen af energianlægget og det reelle ejendomsværditab, det medfører. Dog vil de nærmeste naboer til Energinets højspændingsstation næppe kunne vente ret lang tid på en afklaring, bemærker hun."
2023-04-01 00:00:00,Mod vest kan energipenge gå til nye haller og forsamlingshuse - på Bornholm er gevinsten minimal,Bornholms Tidende,"Enormt energiprojekt i Ringkøbing-Skjern Kommune vil tilføre mindst 270 millioner kroner til kommunen, fordi vindmøller og solceller etableres på land eller nær kysten. På Bornholm giver de store havvindmølleprojekter ikke nogen penge gennem VE-ordningen, selvom højspændingsstationen og et eventuelt power-to-X-anlæg vil lægge beslag på store arealer og belaste naturen.

Borgmesteren i Ringkøbing-Skjern Kommune, Hans Østergaard (V), var inviteret til borgermødet i Søndermarkshallen for at fortælle om projektry Megaton, som kommunen støtter.

Navnet refererer til forventningen om, at der skal produceres 1 million ton grønne brændstoffer om året på markerne øst for Tarm.

- Megaton er en investering i vedvarende energi på 60 milliarder kroner.

Det er det største projekt, vi nogensinde er blevet præsenteret for. Det vil blive en af de største energiparker i Danmark, Europa, ja verden.

Megaton, som selskabet GreenGo står bag, er en energipark med landvindmøller, solceller og et power-to-X-anlæg i Ringkøbing-Skjern Kommune samt en havvindmøllepark på 2 gigawatt ud for kysten. De forskellige områder med solceller og møller skal ligge i kommunen, men ikke nødvendigvis ved siden af hinanden. Elektrolyseanlægget, hvor strømmen skal bruges til at lave brint, ammoniak og methanol, skal - ligesom det kan blive tilfældet på Bornholm - placeres i tilknytning til en 400 kilovolt-højspændingsstation, der er en del af rygraden i elnettet langs den jyske vestkyst, og en kommende brintrørledning i samme område.

Når energianlæg i den skala ligger på landjorden, bidrager det til kommunekassen med trecifrede millionbeløb, som Hans Østergaard fremhæver "" kan lægge grunden for lokal udvikling og lokale projekter"".

- Vi er ikke blinde for, at projektet kan tilføre VE-midler i en helt ny størrelsesorden til lokalsamfundet og kommunen.

Alene den lovpligtige VE-andel - og det er kun en lille det af de samlede midler - er på 270 millioner kroner. Det bygger man da et par forsamlingshuse og idrætshaller for, sagde borgmesteren, som fortalte den bornholmske forsamling, at politikerne arbejder for at sikre andre fordele til vestjyderne.

- Selvfølgelig arbejder vi på løsninger, der også kan sikre lokalt ejerskab og forankring i projektet.


KUN BORNHOLMS HAVVIND ER MED

På Bornholm er kommunens indtægter gennem VE-ordningerne langt mindre, da havvindmølleparker ikke giver nogen gevinst til kommunekassen, hvis de ikke er kategoriseret som kystnære, hvilket sige, at de maksimalt må stå 15 kilometer fra land.

Af de tre havvindprojekter, der er på tegnebrættet, opfyldes det krav kun af Bornholms Havvind, der med en kapacitet på 100 megawatt og et anslået budget på 1,75 milliarder kroner til parken fem-otte kilometer fra Nexø og Snogebæk er det suverænt mindste af de tre.

Energiø Bornholm og CIP/ Ørsteds projekt længere mod øst bidrager ikke til kommunens økonomi, og det gør Energinets højspændingsstationen og et eventuelt power-to-X-anlæg heller ikke.

Af de andre energiprojekter, der er under planlægning, er solcelleparken ved Østerlars omfattet af VE-reglerne, mens udvidelsen af biogasanlægget vest for Aakirkeby ikke er. Ifølge Helle Munk Ravnborg, der er involveret i Bornholms Havvinds initiativgruppe og som forperson for natur-, miljø-og udvalget har indsigt i de øvrige energiprojekter, kan regionskommunen se frem til at modtage 16 millioner kroner fra havvindmølleprojektet og 800.000 kroner fra solcelleparken, som European Energy står bag.

- Ligesom man kan sige med spørgsmålet om erstatning til naboer til landanlægget, kan man spørge, om VE-ordningen skal udvides til andre grene af den grønne energi. Den kunne også omfatte biogasanlægget eller power-to-X, siger Helle Munk Ravnborg til Tidende.

Mens kommunernes økonomiske udbytte er meget forskellige, er der flere ligheder mellem de kæmpemæssige energiprojekterne i hver sin ende af landet.

Ligesom på Bornholm håber Hans Østergaard, at overskudsvarme fra power-to-X-anlægget i megaton-projektet vil komme beboerne i nærområdet til gavn, - Det betyder, at rigtig mange borgere potentielt vil få adgang til en grøn og prisfast varmeforsyning - med en kraftig prisreduktion, sagde Hans Østergaard, der også gjorde opmærksom på et par af de store dilemmaer ved projektet.

- At tage 4000 hektar landbrugsjord ud af drift er ikke for sjov. Nogle gange clasher dagsordenerne med hinanden.

Her handler det om, at vi har behov for at lave en grøn omstilling, men samtidig mangler der også fødevarer, så det er en svær rolle at stå i. For at komme i mål med vores klimaplan skal der i forvejen tages en del landbrugsjord ud af drift, og jeg håber på, at vi kan gøre det smart, så stedet hvor den landbrugsjord tages ud af drift, bliver dér, hvor vi planter solcellerne.

Det vestjyske projekt har mange ting til fælles med de lokale drømme forud for etableringen af havvindmølleparkerne og højspændingsforbindelserne, der vil gøre Bornholm til et el-mæssigt knudepunkt imellem Østersølandene.

- Vi forventer, at projektet kan give både bosætning og beskæftigelse til det område af kommunen, siger Ringkøbing-Skjern-borgmesteren og uddyber: - Vi taler arbejdspladser til montører og ingeniører, på hoteller og restauranter og i hele følgeindustrien. Udover selve anlægsfasen anslås det, at der vil komme cirka 300 permanente arbejdspladser i forbindelse med energiparken.

- Hertil kommer de erhvervsmuligheder, som ventes at opstå i kølvandet på projektet. For nogle erhverv kan der opstå synergier ved at placere sig i umiddelbar tilknytning til en energipark."
2023-04-01 00:00:00,Tømmermænd hos liste Ø,Bornholms Tidende,"Festen er forbi for Enhedslisten, der kunne gå på vandet efter valget og hele sidste år. Med lederskiftet i Socialdemokratiet er partiet nu henvist til at bløde op på mærkesager.

De fleste kender det.

Jo bedre en fest var, desto mere ondt gør hovedet dagen efter. Og desto mere bliver der endda at rydde op.

Cirka dér står Enhedslisten nu. Festen var naturligvis valget. Syv mandater blev vekslet til tre formandsposter i udvalgene, formandsposten i Beof - og andet, faktisk ganske meget andet.

Selv borgmesterposten kunne Morten Riis godt have fået. Han fik den tilbudt af Venstre og Socialdemokratiet et par dage efter valget. Men her havde Enhedslisten gjort Jacob Trøst (K) til borgmester, og svaret blev af flere grunde nej tak.

Skulle Morten Riis i sit stille sind have have tænkt tilbage på den beslutning på det sidste, vil det ikke være svært at forstå.

For kun ni måneder efter Enhedslistens nej tak til den øverste post, indgik partiet forlig om kommunebudget med netop Venstre og Socialdemokratiet. Som efteråret skred frem, blev båndene også tættere knyttet mellem de tre. Det begyndte at ligne et fast samarbejde - med den ene forskel, at borgmesterposten lå et andet sted.

Ikke desto mindre: 2022 var et fantastisk år for Enhedslisten. Ikke mindst dette års kommunebudget står der i høj grad Enhedslisten på. Med mange millioner sat af til elbusser.

Men også med mere end det.

TO FORSKELLIGE S-LEDERE Dramatisk anderledes efter nytår. 2023 var faktisk knapt nok i gang, før Enhedslisten kun kunne se til, mens Socialdemokratiet brugte flere uger på at overveje, om man ville benytte sig af et tilbud om poster: Kommunalbestyrelsens centrale parti fik tilbudt at gøre reel magt til formel magt som del af en ny konstellation bag Jacob Trøst.

I så fald en ny konstituering uden Enhedslisten.

Men Socialdemokratiet sagde nej tak.

Uden følger blev forløbet dog ikke. Heller ikke for Enhedslisten, for ingen mistede mere end Enhedslisten på, at gruppeformand Jonna Nielsen forlod Socialdemokratiet i konsekvens af forløbet. I kommunalbestyrelsen er tabet større for Enhedslisten, end det er for Socialdemokratiet, der står lige så centralt uden Jonna Nielsen som med Jonna Nielsen, og kan gå alle veje både med og uden hende.

Med Claus Larsen-Jensen som gruppeformand peger vejen nu væk fra Enhedslisten.

De første par måneder efter Jonna Nielsens farvel har gjort klart, at hun og Claus Larsen-Jensen stod for hver sin kurs og strategi, at de betragter partiets muligheder forskelligt, og at de tegner hver sin udgave af Socialdemokratiet.

Jonna Nielsen var tilfreds med at arbejde tæt sammen med Enhedslisten. Mens Claus Larsen-Jensen hellere vil stå frit og holde døren åben til både højre og venstre i salen.

Åben til at danne flertal med dem, som man fra sag til sag kan danne det med. Sagt på den måde, fordi det i vidt omfang er Socialdemokratiet, der afgør hvem der kan danne et flertal.


ENERGIØEN ER AFGØRENDE

Februar måneds sag om bopælspligten var mest af alt et varsel. Det var ikke så meget, at Socialdemokratiet afgjorde, at Enhedslistens idé om en fornyet lokal diskussion om bopælspligten fik lov at forblive en idé.

Det var nok så meget måden det skete på.

Det var attituden, tonefaldet, blikkene tværs gennem salen mellem Enhedslisten og Socialdemokratiet.

Det var et varsel om, at noget var forandret.

Dette "" noget"" er ikke mindst energiøen, holdningen til den. Med rollen som gruppeformand fik Claus Larsen-Jensen også spillerum for at gå offensivt til værks, at søge ny vækst med erhvervspark, forskning, uddannelse, nye tilflyttere med høje uddannelser og høj løn.

Jonna Nielsen er langt mere skeptisk.

Hendes syn på energiøen matcher mere både Enhedslistens og Venstres: Ikke for meget, ikke for drastisk, ikke for hurtigt. Hvor Socialdemokratiet under Claus Larsen-Jensen modsat siger, at toget kører lige præcis nu.

I sidste uge blev tendensen her gjort helt klar. Med det afsæt at Enhedslisten, Venstre og Jonna Nielsen kun ville sætte én medarbejder af til energiøen, slog Linda Kofoed Persson (DF) kontra.

Tre medarbejdere til energiøen som planlagt, foreslog hun nu - medfinansieret af tæt på en million ubrugte kroner, der efter planen skulle føre kommunens klimaplan det første stykke ud i livet: En klasse A-mærkesag for... Enhedslisten.

En politisk genistreg eller et hårdt slag under bæltestedet? Det kommer helt an på øjnene, der ser. Hvorom alting er, så virkede det, for Socialdemokratiet var med på manøvren.

Så nu er det energiø-medarbejderne, der virker til at være sikret - og klimaplanen, der ikke gør, for hvad der videre skal ske med klimaplanen, bliver nu sendt ind i hele det morads af uvished, der omgærder næste års kommunebudget.

SKAL NOGET SNART LUKKES? Andre styrkeprøver kan komme inden da, men netop kommunebudgettet er den store, på lang afstand synlige af slagsen.

Der mangler i runde tal 100 millioner kroner.

Så for også at have et rum at bevæge sig på er der nu bestilt et sparekatalog på 119 millioner.

Der er to hovedveje at gå ad: Man kan gøre som hidtil og spare noget hist og noget pist en hel masse steder. Eller man kan fjerne færre ting helt, lukke noget simpelthen, lægge flere tilbud sammen til færre.

"" Strukturelle ændringer"", kaldte Claus Larsen-Jensen det ved tirsdagens generalforsamling i Socialdemokratiet. I praksis betyder det lukninger, fusioner.

- Man kan selvfølgelig fortsætte med at skære ned med en vis procentdel på alt og forringe over hele linjen. Man kan også vælge at gå efter strukturelle ændringer. Det skal vi diskutere - hvilke og hvordan: Det er heller ikke en let øvelse. Men vi er nødt til at tænke over, om ting kan gøres anderledes og mere klogt for de penge, vi har, sagde Claus Larsen-Jensen i Aakirkeby-Hallerne.

Bemærkelsesværdigt er også, at borgmester Jacob Trøst straks derefter begyndte at slå de samme toner an. I TV 2/ Bornholms "" 360"" i denne uge sagde han tilmed "" skolelukninger"". Godt nok kun som et eksempel på hvad "" strukturelle ændringer"" i praksis kan betyde. Men signalet var klart nok: Jacob Trøst er i gang med at forberede folk på Bornholm på det næste kommunebudget.

BALANCEGANG OM BUSSER Hvor Socialdemokratiet helt sikkert kommer med i forliget om det næste budget (og i vidt omfang også kan afgøre, hvem der ellers skal med og om hvad), er Jacob Trøst i den situation, at han skal med. Hans budget nummer 1 glippede. Sker det samme med hans budget nummer 2, vil hans autoritet som borgmester være væk.

Skal store klodser skæres ud af budgettet på én gang, vil de fra dette års budget så berømte elbusser for mange partier være et passende sted at begynde. Der er 31,5 millioner kroner at hente næste år på at lease og ikke købe dem. Og der er 26,2 millioner kroner mere at hente året efter.

Prisen er, at elbusserne om få år så vil koste godt 10 millioner kroner om året at lease.

Og at det at lease busserne over en 10 års periode er dyrere end at købe dem over to år.

Busserne er også den gamle sandhed om, at det er dyrt at være fattig.

Enhedslisten er begyndt at signalere, at man måske godt kan acceptere at lease frem for at købe. At give noget på busserne kan for Enhedslisten blive nødvendigt for over hovedet at komme med i det næste budget.

For vil alle de andre partier hente penge på busserne, vil Enhedslisten smække sig ude ved ikke at ville. Det vil også være damage control: At undgå at andre skærer endnu flere busudgifter ud af budgettet.

Energiøen bliver et andet adgangskort for partier, der vil med i forliget om budgettet.

At investere i energiøen er helt centralt for Socialdemokratiet, som ikke går med i noget budget, der ikke sætter penge af til det.

Det kan give hovedbrud ikke kun for Enhedslisten, men også for Venstre, der ved sidste uges drama i salen holdt sig tæt til Enhedslisten - og tidligere i marts endda overhalede Enhedslisten indenom ved at stemme for et sparekatalog på 159 millioner, ikke 119 millioner. For stadig at kunne købe elbusserne, ikke lease dem.

Ligesom sidste uges aften i byrådssalen viste, at Enhedslistens syv mandater ikke er meget bevendt uden Socialdemokratiets tre, viste den også, at Venstre kun har Enhedslisten at holde sig til, når Socialdemokratiet bevæger sig væk fra de to.

Går Venstre i den situation med Socialdemokratiet, vil Venstres to mandater blot være to i en mængde. De vil ikke være udslagsgivende.

I en kommunalbestyrelse, hvor Venstre ingen venner har blandt de andre blå partier, kan Venstre da kun holde sig til Enhedslisten - i det håb, at Socialdemokratiet vil slutte sig til de to igen på et tidspunkt.

Om det sker, afgør Enhedslisten og Venstre i et vist omfang selv. For lige nu ligner det, at enten bliver budgetpartierne (S, EL og V) enige om energiøen. Eller også bliver energiø-partierne (S, K, DF, BL og KD) enige om budgettet.

Og så igen: Denne kommunalbestyrelse er ikke som kommunalbestyrelser er flest.

Noget helt uventet er faktisk blevet det, som man venter. Så selvfølgelig: Det kan også gå helt anderledes."
2023-04-03 00:00:00,Flot redningsforsøg på Energiø,Bornholms Tidende,"Natur-Miljø-og Planudvalget har sammen taget et godt initiativ til at redde de stakkels naboer til landanlægget. Energinet skal undgå en krig med Bornholm om Energiøen. Det taber alle på.

Hvor er det godt med vores kommunalpolitikeres seneste fælles initiativ for at redde de forholdsvis få husejere, der kommer til at få alvorlige gener af det planlagte landanlæg til Energiøen.

Det er desværre en kendt sag, at Energinets planer om det store landanlæg til Energiøen kommer til at ramme de forholdsvis få tætte naboer på Sydbornholm.

De har alle købt eller arvet huse, der efter Energiøens planer kommer til at falde markant i værdi. Deres mursten er blevet markant mindre værd, når tre millioner hustandes elforbrug suser forbi 100 meter fra deres spisestuer i 25 meter høje bygninger.

Havde de samme husejere boet ved siden af en solcellepark eller landmøllerpark, havde de fået kompensationen.

Men fordi planerne om energiøer er helt nye, så tillader lovgivningen endnu ikke Energinet at kompensere de berørte naboer eller købe deres grunde, når de reelt ikke har brug for dem til byggeriet.

Den problemstilling har både naboer og politikere forklaret her i Tidende. Men det tager tid for Christiansborg at rette op på lovsjuskeriet. I mellemtiden sover man rigtig skidt på Sydbornholm.

For de fleste af os, er ejerboligen vores livs største investering. Når staten vil etablere stor energiindustri på nabogrunden, så er det mere end forståeligt, at nattesøvnen bliver udfordret. Så langt så godt.

Dagens gode udmelding er nu, at kommunen med politikerne i spidsen har sat sig for at råde bod på Folketingets sjuskeri.

Heldigvis ikke ved at betale de berørte borgere med kommunekassens få kroner. Men ved at presse Energinet til at udvide lokalplanområdet for projektet.

Kommunen bestemmer over lokalplanerne, og lægges de berørte naboer i første række med ind i lokalplanen, er det kommunens vurdering, at Energinet kan og må købe bygningerne lovligt. Den tolkning har Energinet dog indtil nu ikke haft.

Men det er super stærkt, at Bornholm kæmper for sine borgere og udnytter den centrale position, som kommunen har som samarbejdspartner og lokalplanlægger.

Energinet kan vælge at køre den hårde linje og tromle Bornholms Regionskommune med et landsplansdirektiv. Men det vil helt sikkert være en dårlig ide for den folkelige opbakning til det grønne projekt at erklære krig med deres lokale demokrati.

For alle parter gælder det om at få løst problemerne for de nære naboer hurtigst muligt, så fokus i stedet kan komme på grøn udvikling af Bornholm. Det er spild af grønne milliarder, at de berørte husejeres vigtige nattesøvn får lov at være debattens største punkt."
2023-04-03 00:00:00,"Bekymrede naboer i første række: Når man ikke ved noget som helst, bliver det et pres",Bornholms Tidende,"Det bedst tænkelige scenarie for Michael og Pia Jensen på Vasegårdsvej er, at lovgivningen bliver ændret, så de får mulighed for at komme af med deres hus, inden byggeriet af højspændingsstationen går i gang omkring deres hjem.

Energinets beslutning om placeringen af landanlægget har for beboerne og landmændene i området vendt op og ned på tankerne om deres fremtid. For de, som ejer jord inden for selve området, venter en ekspropriationssag, hvor værdien af ejendomme, marker og plantager skal opgøres. For naboerne, der bor uden for det 107 hektar stor lokalplanområde, som Energinet har anmodet Bornholms Regionskommune om at tage udgangspunkt i, er uvisheden om fremtiden mindst lige så stor, for de er med den eksisterende lovgivning ikke garanteret erstatning.

Michael og Pia Jensen bor på hjørnet af Vasegårdsvej og Sdr. Landevej, og deres have grænser op til lokalplanområdet.

- Vi er meget påvirkede. De snakker om, at Vasegårdsvej skal udvides, og der kommer tung trafik i hele byggefasen, altså lige op og ned ad vores køkkenvindue. Det bliver en hård tid, siger Michael Jensen, som Tidende mødte til borgermødet om energipotentialet i torsdags.

Havde I foretrukket at ligge inden for lokalplanområdet? - Jo, helt klart, siger Michael Jensen, som forventer, at det ville familien bedre i forhold til at kunne få en erstatning.

- Vi kommer jo meget tæt på. De snakker om, at der bliver 250 meter hen til den første bygning. Og når man ikke ved noget om støj eller noget som helst, bliver det et pres - og sådan er det allerede nu.

Hvad er for jer at se det bedst tænkelige scenarie? - Det ville være at blive købt ud i stedet for at have et hus liggende ved siden af sådan en vej. Det vil jeg foretrække, for det bliver ikke sjovt, siger Michael Jensen, som har boet i huset i 17 år og aldrig havde forestillet sig, at der skulle bygges på de åbne vidder i baghaven.

Nogle få dage inden Energinet præsenterede deres projektforslag for hele Bornholm, mødtes Michael og Pia Jensen med en medarbejder.

- Vi har haft besøg af Energinet, men han kunne ikke vise meget mere, end det alle har set. Vi ved kun, hvad der kom frem på mødet i Nexø, siger Michael Jensen.

På den modsatte side af byggefeltet, på vestsiden af Limensgaden, bor Dorthea Bartos.

Hun får knap 200 meter hen til hegnet, og nogle af de nærmeste installationer bliver master, som hører til transformerstationen.

Hun deler den kritiske opfattelse af inddragelsesprocessen, som mange naboer har.

- Vi har ingen stemme, siger hun.

Hvad er det vigtigste mål for jer nu? - Jeg tror, at vi alle sammen er enige om, at det vigtigste er, at naturen bliver taget mere alvorligt, siger Lise Dandanell fra Pæregård og formand for Borgerforeningen Energiø Bornholm.

- Vi bor i noget natur, og de kommer til at ødelægge natur, som de ikke kan genoprette.

Uanset om vi bor tæt på landanlægget eller lidt fra, har vi behov for at sige, "" Har I tænkt på, hvad I gør ved naturen?"" - Østersøens Perle er det ikke længere, tilføjer Dorthea Bartos, som især bekymrer sig om dyrelivet.

- Vi har sådan en dejlig natur lige der. Vi har nattergale, flagermus, forskellige frøer og agerhøns, som der ellers ikke er mange af. Jeg synes, det er en forbrydelse mod Bornholm og mod naturen. Vi skal ikke være energiø, siger hun kategorisk.

Michael og Pia Jensen fra Vasegårdsvej står ved siden af og lytter.

Mange på borgermøder fortæller om de vækstmuligheder og de nye brancher, der kan opstå på Bornholm som følge af energieventyret.

Det føles nok mindre relevant, når man bor så tæt på? - Nej, det er rigtigt, svarer Michael Jensen bekræftende.

For jer der bor i første række er det så naturhensyn eller spørgsmålet om at få en ordentlig kompensation, der fylder mest? - Selvfølgelig vil vi gerne bo i området.

Det er et skønt sted, og vi har dejlig havudsigt.

Problemet er, at vi ikke kender scenarierne for det anlæg. Hele vores natur på det hjørne vil jo være væk. Vi kan godt lade være med at kigge den vej og se ud på havet.

Men hvis vi får en motorvej op forbi køkkenvinduet, så bliver det ikke sjovt. Skal vi blive boende, vil jeg helt klart mene, at vi skal have et beløb. Og det skal alle hele vejen rundt omkring det anlæg, fordi det vil blive en forringelse, siger Michael Jensen, som tvivler på, at ejendommene efter byggeperioden vil genvinde værdien.

- Det kan godt være, at nogen siger, at folk i løbet af fem-seks år vil vænne sig til det, og så er værdien oppe på det gamle niveau, men det tror jeg ikke på. For bygningen er stadig 25 meter høj, og du får aldrig nogle træer op i den højde, siger Michael Jensen.

Kommunen lægger op til at kræve, at Energinet ændrer lokalplanområdet af hensyn til naboerne og deres mulighed for erstatning. Energinet har i et svar til kommunen meddelt, at loven ikke gør det muligt at ekspropriere ejendomme på grund af landskabelig tilpasning, der har til formål at afbøde virkninger ved etablering af stationen.

"" Der kan derfor ikke frit opkøbes/ eksproprieres arealer alene til brug for skalering af landskabelige tiltag m. v. Dette gælder uanset, at lokalplanområdet udvides, idet lokalplanen ikke i sig selv medfører, at Energinet kan ekspropriere eller købe arealerne på ekspropriationslignende vilkår efter elsikkerhedslovens ekspropriationshjemmel"", skrev Energinet tidligere på kommunen som svar til regionskommunen.

Naboerne til landanlægget kan forvente relativt fred og ro et par år endnu. Det egentlige anlægsarbejde vil tidligst blive igangsat i 2025, da Energinet først skal indhente tilladelser til at bygge stationen og anlægget.

    Michael og Pia Jensen er på det seneste begyndt at tvivle på fremtiden i deres hjem gennem 17 år på hjørnet af Vasegårdsvej og Søndre Landevej. De er blandt de nærmeste naboer til den kommende højspændingsstation, og selvom nærmeste bygning blot kommer til at stå 250 meter væk, og indkørselsvejen til byggefeltet føres tæt på huset, er parret med de nuværende regler ikke berettiget til nogen form for erstatning. Her ses de i selskab med Lise Dandanell fra Borgerforeningen Energiø Bornholm ved torsdagens borgermøde i Rønne. Foto: Jakob Nørmark"
2023-04-04 00:00:00,"Her er spørgerunden, som borgmesteren ikke gav dig",Bornholms Tidende,"Det var ikke muligt at få svar på sine spørgsmål, da kommunen holdt borgermøde om energiøen i sidste uge. Vi iler til med en spørgerunde.

Kommunen og borgmester Jacob Trøst (K) havde i sidste uge indkaldt til stort anlagt borgermøde om energiøen, hvor Bornholms borgere var inviteret til Søndermarkshallen, hvor vi så kunne få svar på vores spørgsmål om det enorme projekt, der snart rammer os.

Staten har besluttet, at vi skal være energiø, så det bliver vi med havvindmøller, landanlæg og hvad der ellers støder til.

Sigtet er nu at få størst mulig indflydelse på udformningen, så vi alle kan være nogenlunde glade og tilfredse.

Borgermøder er i den forbindelse en god idé. Så kan man troppe op med sin utilfredshed og sine spørgsmål og få nogle af de kloge hoveder i tale - og måske få svar på de uvisheder, som måtte fylde i hovedet.

Men desværre har noget af kritikken i kølvandet på sidste uges seance i Søndermarkshallen været, at muligheden for at få svar ikke var til stede i tilstrækkeligt omfang. For hvor var muligheden for at stille spørgsmål? Flere af borgermødets deltagere kom til Tidende og spurgte, om det nu kunne være rigtigt, at der ikke var en spørgerunde i plenum som et egentligt programpunkt, og ja, der var desværre tilfældet.

For præcis et år siden - i april 2022 - var der faktisk også borgermøde om energiøen. Det var i Aakirkeby med deltagelse af blandt andet vrede naboer. Og gæt engang, hvad der var et af kritikpunkterne efter mødet: Manglende spørgerunde i plenum.

Kommunen har med andre ord ikke lært særlig meget om at holde et borgermøde på det år, der er gået, og derfor har vi på Tidende besluttet, at vi efter bedste beskub vil forsøge at hente svar på nogle af de spørgsmål, som det lige nu som menig borger på Bornholm er svært at finde svar på.

Derfor: Mangler du svar på spørgsmål med relation til det store projekt Energiø Bornholm, så tøv ikke med at spørge Tidende i en mail til redaktion@tidende.dk. Så vil vi via de relevante myndigheder søge de svar, som det desværre ikke var muligt at finde i Søndermarkshallen.

Og indtil da vil vi da gerne give kommunen vores bedste råd, når der skal planlægges det næste borgermøde om energiøen: Husk nu en spørgerunde."
2023-04-04 00:00:00,Formand med klar besked til erhvervslivet: Alle vil få gavn af energiø,Bornholms Tidende,"Som formand for Business Center Bornholms bestyrelse opfordrer Karen Bladt alle til at være nysgerrige på de muligheder, Energiø Bornholm giver.

Det afhænger af øjnene, der ser, om man skal være begejstret eller bekymret for Energiø Bornholm. I Business Center Bornholm er man ikke i tvivl. Energiøen er en kæmpe mulighed, hvis det bornholmske samfund og øens virksomheder er nysgerrige på mulighederne og omfavner forandringerne.

Det er et af budskaberne i årsberetningen fra bestyrelsesformand Karen Bladt.

- Bornholm står et spændende sted.

Energiøen er på vej, forhåbentligt sammen med flere vindmølleparker og følgeindustrier.

Det er en kæmpe mulighed for vores samfund og lokale virksomheder, lyder det fra hende.

Energiøen fylder allerede en del i det lokale erhvervscenter, der arbejder på at gøre de lokale virksomheder klar til at byde ind på de opgaver, der kommer i forbindelse med det store projekt. Det gælder om at klæde dem på med certificeringer, viden og færdigheder, så de kan blive en aktiv del af det kommende arbejde, som med formandens øjne også vil være til gavn for andre.

- Ikke alle bornholmske virksomheder bliver direkte en del af energiøen, men jeg er overbevist om, at vi alle vil få gavn af den udvikling, som følger med indsatsen. Med energiøen og følgeindustrierne følger arbejdskraft, som skal leve og bo på øen, og dermed vil mange kunne mærke sideeffekten af energiøen. Det vil brede sig som ringe i vandet, fortæller Karen Bladt i sin årsberetning.

Business Center Bornholms bestyrelsesformand lytter sig til, at der er en vis utryghed og bekymring, når snakken falder på energiøen, og hvad den kommer til at betyde for Bornholm.

- Det kan jeg sagtens forstå, men jeg vil opfordre alle til at være nysgerrige på de muligheder, der ligger i energiøen, og hvordan det lokale erhvervsliv kan komme i spil. I Business Center Bornholm er vi allerede godt i gang, fortæller hun.

Som nævnt er Energiø Bornholm allerede en del af Business Center Bornholms arbejde, og den kommer til at fylde meget i år, forudser Karen Bladt.

- Vi skal være med til at sikre, både at erhvervslivet og Bornholm får mest muligt ud af det, og at virksomhederne og deres medarbejdere bliver klar og omstillingsparate til, at Bornholm bliver et dansk knudepunkt for fremtidens energiproduktion. Vi skal omfavne forandringerne, for der kommer med sikkerhed flere af dem i fremtiden.

Men husk også, at med forandringer opstår der ofte nye spændende muligheder, fortæller hun.


PROJEKTER FOR GODT 40 MILLIONER KRONER

Konkret foregår erhvervscentrets arbejde med Energiø Bornholm i de to projekter Nationalt Center for Grøn Energi og Klar til Energiø Bornholm, som henholdsvis skal gøre Bornholm til et knudepunkt for grøn energi og gøre lokale virksomheder og deres medarbejdere klar til dette.

Det samlede budget for de to projekter er 42,4 millioner kroner, og Business Center Bornholm bidrager med medarbejderressourcer.

I regi af Nationalt Center for Grøn Energi er der igangsat 10 individuelle virksomhedsforløb med fokus på at give de bornholmske virksomheder struktur og overblik over, hvordan de bliver en attraktiv samarbejdspartner og leverandør, og Klar til Energiø Bornholm giver dem blandt andet indsigt i kulturen i offshore-branchen, krav til leverandører og rammevilkår for offshore-industrien.

    Energiø Bornholm er en kæmpe mulighed for det bornholmske samfund og lokale virksomheder, mener Business Center Bornholms bestyrelsesformand. Illustration. Arkitema/ Energinet
    Karen Bladt kan godt forstå, at nogle er bekymrede over Energiø Bornholm, men Business Center Bornholms bestyrelsesformand opfordrer alle til at være nysberrige på mulighederne. Arkivfoto: Berit Hvassum"
2023-04-08 00:00:00,S vil placere boliger til energiøen i fire byer,Bornholms Tidende,"Bornholm skal i gang hurtigst muligt, hvis de kommende boliger til energiøens konstruktionsarbejdere skal være gode, permanente boliger i stedet for containerlandsbyer, mener Socialdemokratiet, der opfordrer borgmesteren til at gå i forhandlinger med staten.

De mange mennesker, der skal opføre havvindmøllerne og landanlægget til den kommende energiø, skal ikke indkvarteres i midlertidige containerboliger.

De skal tværtimod bo i egentlige boliger, der kan blive en del af den bornholmske boligmasse, når byggeriet er overstået.

Det mener i hvert fald kommunalbestyrelsens partier, og ønsket blev da også præsenteret for klima-, energi-og forsyningsminister Lars Aagaard (M), da denne besøgte Bornholm den 13.

marts.

Men selvom ministeren her blev bedt om at tænke permanente boliger med ind i Bornholms samlede udviklingsplan eller kompensation for at lægge land til energiøen, skal Bornholm også selv meget hurtigt i gang med at gøre sit til, at boligerne kommer, og at de både bliver udformet og placeret, som Bornholm ønsker.

Derfor vil Socialdemokratiet ved det kommende møde i kommunalbestyrelsen foreslå, at arbejdet går i gang hurtigst muligt.

Socialdemokratiet har fire byer i kikkerten og ønsker de kommende boliger opført i forlængelse af Rønne, Nexø, Aakirkeby og Pedersker. Det fortæller gruppeformand Claus Larsen-Jensen (S).

- Aakirkeby er tæt på landanlægget.

Rønne er udskibningshavn for havvindmøller i Østersøen og vil også være servicehavn for havvindmøllerne. Nexø ventes også at blive udskibningshavn for havvindmøller, siger han.

- At placere boligerne på Syd-og Midtbornholm giver derfor god mening i forhold til fremtidige arbejdspladser, integration af boligerne i disse byer og en understøtning af handels-og kulturlivet i de byer, siger Claus Larsen-Jensen.

ENERGINET KAN HANDLE SELV Socialdemokratiet vil desuden i gang nu, fordi partiet frygter, at større kræfter tager sagen i egen hånd.

- Kommer det arbejde ikke i gang, er risikoen, at Energinet og de selskaber, der skal etablere havvindmøllerne og bygge landanlægget, er nødt til at finde alternative og midlertidige løsninger, og så forpasser Bornholm chancen for at få de boliger som permanente boliger, siger Claus Larsen-Jensen.

Derfor vil Socialdemokratiet give borgmester Jacob Trøst (K) mandat til med det samme at begynde at forhandle med regeringen, Energinet og partierne bag udbuddene på energiøens anlæg.

Socialdemkratiet vil også pålægge borgmesteren at forhandle med et mål om, at staten betaler den delfinansiering af nye almene boliger, som kommunerne normalt er forpligtet på at lægge.

- Man kan etablere et udviklingsselskab, der har til formål at etablere boliger, så de bagefter kan blive almene udlejningsboliger.

Det skal foreslås, at staten for eksempel går ind med den andel, som kommunen normalt skal betale som led i alment byggeri, eller at der på en anden måde bliver skaffet økonomi til at bygge de her boliger, siger Claus Larsen-Jensen.

Socialdemokratiet vil med sit forslag også pålægge kommunens administration hurtigst muligt at gå i gang med at overveje konkrete arealer og forberede byggetilladelser, "" så der ikke sker forsinkelser i processen""."
2023-04-08 00:00:00,Vi skal selv sætte retningen,Bornholms Tidende,"Jo mere samarbejde over Østersøen jo bedre, skriver Knud Andersen, der er tidligere amtsborgmester for Venstre.

Bornholms Tidende har stillet spørgsmålet om, hvor vi drømmer os hen, når vi taler om Bornholms placering i Østersøen. I henvendelsen fra avisen spørger chefredaktøren yderligere, om vi skal sætte retning på udviklingen eller lade os blæse med vinden.

De nærmere overvejelser på avisen kan jeg naturligvis ikke vide noget om, men ser vi på de seneste års udvikling på Bornholm, er det på høje tid, at vi selv begynder at sætte retning på udviklingen. Vi har i den grad ladet os flyve rundt, som vinden blæser. Vi har i dag en politisk ledelse af Bornholm, som er usynlig, venlig, men usynlig. Venlighed kan måske række til et genvalg, men ikke til at udstikke de veje, som Bornholm skal gå.

Hvis man anskuer de seneste tendenser i kommunalbestyrelsen, så er der næsten kun et parti, som fastholder den politiske linje, nemlig Enhedslisten.

Derfor er mit første ønske for Bornholm, at alle partier i kommunalbestyrelsen sætter Bornholms ve og vel foran egne politiske interesser, sådan at Bornholm får orden i eget hus, inden vi tilbyder andre samarbejde.

Lad mig nævne et par eksempler på beslutninger, der ikke underbygger en sikker angivelse af retningen. Regionskommunen har siden sin etablering svækket erhvervslivets stemme ved at ændre det tidligere erhvervsråds status fra at være erhvervslivet stemme i debatten til de facto at være en afart af en kommunal institution uden væsentlig betydning i diskussionen om erhvervslivets vilkår på Bornholm, se blot listen over kommuners erhvervsvenlighed.

Samtidig har man føjet turisterhvervets ønsker. Vel vidende at antallet af turister ikke er et brugbart mål for, hvor meget lokalsamfundet vinder på et øget antal besøgende.

Senest ses sagen om flexboliger i et helårsområde.

Derfor er mit andet ønske, at kommunalbestyrelsen beslutter, at delfinansiere et nyt erhvervsråd med en stemme lige så stærk som turismens stemme.

Som tredje eksempel har socialdemokratiske borgmestre siden Regionskommunens start nedtrappet vore internationale kontakter, sådan at der i dag kun er Euroregion Baltic tilbage. (Samarbejde mellem Bornholm og regioner fra Sverige, Polen og Litauen) Derfor kan Bornholms politiske placering i Østersøen ikke tage udgangspunkt i samarbejder, der blev skabt i 90' erne. Situationen dengang var tre baltiske lande, Polen, tidligere Østtyskland og Rusland, som alle var interesserede i og havde behov for at se, hvordan frie lande fungerede.

Tilsvarende var der på Bornholm et stort ønske om at lære vore naboer at kende.

Vi havde helt grundlæggende den opfattelse, at små samfund (Bornholm) skal have store ører og store øjne for at lære noget af andre. På den baggrund havde amt og kommuner i 90-erne samarbejdsog uddannelsesaftaler med 12-15 byer og regioner omkring Østersøen. Vi kunne lære noget af hinanden.

I dag er situationen anderledes. Et samlet Tyskland, Polen, Litauen, Letland og Estland er nu foran Bornholm i udvikling, og hvis disse lande på det erhvervsmæssige område ønsker bistand, spørger man i Bruxelles og ikke på Bornholm. Rusland er et kapitel for sig. Som situationen er nu, er samarbejde med Kaliningrad og St. Petersburg ikke aktuelt.

Tilbage er der kulturelle samarbejder og sociale kontakter. På disse områder er der til gengæld et stort behov for udvikling og nye aktiviteter. Ved besøg i de baltiske lande og Polen bliver man hurtigt klar over, at frygten for den store nabo mod øst er meget mere udbredt og reel end hos os. Godt nok er landene medlem af EU og Nato, men man bliver ofte mindet om, at to gange tidligere er landene blevet ladt i stikken af vestlige lande -trods garantier. Derfor tror mange ikke på at den sikkerhed, som Nato skulle give.

I det billede har Bornholm noget at gøre.

Jo mere samarbejde over Østersøen jo bedre.

Det vil øge tilliden til, at garantier holdes, hvis det skulle blive nødvendigt. Samtidig lærer vi lidt om, hvad vi selv kan gøre for at man i grænselandene mod øst føler, at man ikke er alene med truslen fra den store nabo.

Derfor skal foreninger af alle slags på Bornholm aktiveres med henblik på at undersøge, om netop de har noget at tilbyde og selv kan have glæde af kontakter i et eller flere lande om Østersøen. Det være sig kulturelle, sports, religiøse foreninger og andre.

Vi har set et nyetableret Baltisk Bro som et godt tegn på, at interessen er til stede på begge sider af Østersøen.

Samarbejder rundt Østersøen kommer ikke af sig selv. Der kræves finansiering af fælles aktiviteter. Derfor er mit tredje ønske, at regionskommunen stiller midler til rådighed for foreninger, som vil indgå i samarbejder med tilsvarende foreninger i et eller flere lande omkring Østersøen.

Til en begyndelse kan regionskommunen invitere relevante personer fra de forskellige landene til en konference på Bornholm med henblik på at konkretisere et øget kulturelt samarbejde.

Bornholm har tidligere været initiativtager til oprettelse af EU programmer, der omfattede aktiviteter i Østersøområdet. Tiden er inde til at genoprette den status i EU, som Bornholm havde inden kommunen lukkede ned for de internationale aktiviteter. Der skal arbejdes for, at der etableres et EU-program, der støtter og udvikler det kulturelle samarbejde over Østersøen med henblik på at knytte befolkningerne tættere sammen. Et er, at Nato-landene har soldater placeret i de baltiske lande og Polen, noget andet er at skabe bred forståelse for situationens alvor.

Derfor er mit fjerde ønske, at regionskommunen genopliver det internationale politiske engagement.

I Østersø-sammenhænge er energiøen det store dyr for tiden. Lytter man til kommunalbestyrelsen, så vil etableringen løse mange af Bornholms problemer. Der høres synspunkter om, at det vil blive lige så stort som fiskeriet var tidligere, cirka 3.000 arbejdspladser, at power-to-x-udviklingen og produktion vil foregå her, at Bornholm vil blive tilknyttet elnettet (det ejer vi ikke mere).

At Bornholm kan blive midtpunktet i en energiudvikling i Østersølandene og lignende synspunkter. Dem er jeg noget skeptisk overfor. Virkeligheden var vel også, at ingen andre steder i Danmark ville have anlægget placeret på land. Derfor var det nemt for politikerne at få det placeret her uden kendskab til de reelle konsekvenser, hverken hvad angår beskæftigelse eller miljøpåvirkning.

Miljøpåvirkning på flere felter, hensynet til naturen og konsekvenser ved arbejdet med power-x, hvis det skulle blive aktuelt.

Mit fjerde ønske for Bornholm er, at ansvarlige politikere trin for trin vurderer, om fordelen ved at placere et anlæg af den størrelse overhovedet er interessant for andre end dem, der skal modtage strømmen. Heri ligger naturligvis noget Østersørelateret, da det er lande omkring Østersøen, der skal modtage den strøm der produceres.

For at svare på Bornholms Tidendes spørgsmål om hvor jeg drømmer mig hen: 1. At alle partier i kommunalbestyrelsen sætter Bornholms ve og vel foran egne politiske interesser.

2. At kommunalbestyrelsen beslutter at etablere og delfinansiere et nyt uafhængigt erhvervsråd.

3. At regionskommunen stiller midler til rådighed for foreninger, som vil indgå i samarbejder med tilsvarende foreninger i et eller flere lande omkring Østersøen.

4. At regionskommunen genopliver det internationale politiske engagement.

5. At ansvarlige politikere trin for trin vurderer, om fordelen ved at placere et anlæg (EnergiØ) af den størrelse overhovedet er interessant for andre end dem, der skal modtage strømmen.

Nogle af disse drømme for Bornholm koster naturligvis penge. Her kommer så mit sjette ønske. At vi ændrer kommunens administration, sådan at den ikke er 15-17 procent dyrere end sammenlignende kommuner.

Nogle af disse penge kan bruges til at finansiere mine andre ønsker.


KNUD ANDERSEN

Knud Andersen er gårdejer og politisk kommentator. Han er tidligere borgmester og amtsborgmester for Venstre på Bornholm.

Jo mere samarbejde over Østersøen jo bedre, skriver Knud Andersen, der er tidligere amtsborgmester for Venstre.

Bornholms Tidende har stillet spørgsmålet om, hvor vi drømmer os hen, når vi taler om Bornholms placering i Østersøen. I henvendelsen fra avisen spørger chefredaktøren yderligere, om vi skal sætte retning på udviklingen eller lade os blæse med vinden.

De nærmere overvejelser på avisen kan jeg naturligvis ikke vide noget om, men ser vi på de seneste års udvikling på Bornholm, er det på høje tid, at vi selv begynder at sætte retning på udviklingen. Vi har i den grad ladet os flyve rundt, som vinden blæser. Vi har i dag en politisk ledelse af Bornholm, som er usynlig, venlig, men usynlig. Venlighed kan måske række til et genvalg, men ikke til at udstikke de veje, som Bornholm skal gå.

Hvis man anskuer de seneste tendenser i kommunalbestyrelsen, så er der næsten kun et parti, som fastholder den politiske linje, nemlig Enhedslisten.

Derfor er mit første ønske for Bornholm, at alle partier i kommunalbestyrelsen sætter Bornholms ve og vel foran egne politiske interesser, sådan at Bornholm får orden i eget hus, inden vi tilbyder andre samarbejde.

Lad mig nævne et par eksempler på beslutninger, der ikke underbygger en sikker angivelse af retningen. Regionskommunen har siden sin etablering svækket erhvervslivets stemme ved at ændre det tidligere erhvervsråds status fra at være erhvervslivet stemme i debatten til de facto at være en afart af en kommunal institution uden væsentlig betydning i diskussionen om erhvervslivets vilkår på Bornholm, se blot listen over kommuners erhvervsvenlighed.

Samtidig har man føjet turisterhvervets ønsker. Vel vidende at antallet af turister ikke er et brugbart mål for, hvor meget lokalsamfundet vinder på et øget antal besøgende.

Senest ses sagen om flexboliger i et helårsområde.

Derfor er mit andet ønske, at kommunalbestyrelsen beslutter, at delfinansiere et nyt erhvervsråd med en stemme lige så stærk som turismens stemme.

Som tredje eksempel har socialdemokratiske borgmestre siden Regionskommunens start nedtrappet vore internationale kontakter, sådan at der i dag kun er Euroregion Baltic tilbage. (Samarbejde mellem Bornholm og regioner fra Sverige, Polen og Litauen) Derfor kan Bornholms politiske placering i Østersøen ikke tage udgangspunkt i samarbejder, der blev skabt i 90' erne. Situationen dengang var tre baltiske lande, Polen, tidligere Østtyskland og Rusland, som alle var interesserede i og havde behov for at se, hvordan frie lande fungerede.

Tilsvarende var der på Bornholm et stort ønske om at lære vore naboer at kende.

Vi havde helt grundlæggende den opfattelse, at små samfund (Bornholm) skal have store ører og store øjne for at lære noget af andre. På den baggrund havde amt og kommuner i 90-erne samarbejdsog uddannelsesaftaler med 12-15 byer og regioner omkring Østersøen. Vi kunne lære noget af hinanden.

I dag er situationen anderledes. Et samlet Tyskland, Polen, Litauen, Letland og Estland er nu foran Bornholm i udvikling, og hvis disse lande på det erhvervsmæssige område ønsker bistand, spørger man i Bruxelles og ikke på Bornholm. Rusland er et kapitel for sig. Som situationen er nu, er samarbejde med Kaliningrad og St. Petersburg ikke aktuelt.

Tilbage er der kulturelle samarbejder og sociale kontakter. På disse områder er der til gengæld et stort behov for udvikling og nye aktiviteter. Ved besøg i de baltiske lande og Polen bliver man hurtigt klar over, at frygten for den store nabo mod øst er meget mere udbredt og reel end hos os. Godt nok er landene medlem af EU og Nato, men man bliver ofte mindet om, at to gange tidligere er landene blevet ladt i stikken af vestlige lande -trods garantier. Derfor tror mange ikke på at den sikkerhed, som Nato skulle give.

I det billede har Bornholm noget at gøre.

Jo mere samarbejde over Østersøen jo bedre.

Det vil øge tilliden til, at garantier holdes, hvis det skulle blive nødvendigt. Samtidig lærer vi lidt om, hvad vi selv kan gøre for at man i grænselandene mod øst føler, at man ikke er alene med truslen fra den store nabo.

Derfor skal foreninger af alle slags på Bornholm aktiveres med henblik på at undersøge, om netop de har noget at tilbyde og selv kan have glæde af kontakter i et eller flere lande om Østersøen. Det være sig kulturelle, sports, religiøse foreninger og andre.

Vi har set et nyetableret Baltisk Bro som et godt tegn på, at interessen er til stede på begge sider af Østersøen.

Samarbejder rundt Østersøen kommer ikke af sig selv. Der kræves finansiering af fælles aktiviteter. Derfor er mit tredje ønske, at regionskommunen stiller midler til rådighed for foreninger, som vil indgå i samarbejder med tilsvarende foreninger i et eller flere lande omkring Østersøen.

Til en begyndelse kan regionskommunen invitere relevante personer fra de forskellige landene til en konference på Bornholm med henblik på at konkretisere et øget kulturelt samarbejde.

Bornholm har tidligere været initiativtager til oprettelse af EU programmer, der omfattede aktiviteter i Østersøområdet. Tiden er inde til at genoprette den status i EU, som Bornholm havde inden kommunen lukkede ned for de internationale aktiviteter. Der skal arbejdes for, at der etableres et EU-program, der støtter og udvikler det kulturelle samarbejde over Østersøen med henblik på at knytte befolkningerne tættere sammen. Et er, at Nato-landene har soldater placeret i de baltiske lande og Polen, noget andet er at skabe bred forståelse for situationens alvor.

Derfor er mit fjerde ønske, at regionskommunen genopliver det internationale politiske engagement.

I Østersø-sammenhænge er energiøen det store dyr for tiden. Lytter man til kommunalbestyrelsen, så vil etableringen løse mange af Bornholms problemer. Der høres synspunkter om, at det vil blive lige så stort som fiskeriet var tidligere, cirka 3.000 arbejdspladser, at power-to-x-udviklingen og produktion vil foregå her, at Bornholm vil blive tilknyttet elnettet (det ejer vi ikke mere).

At Bornholm kan blive midtpunktet i en energiudvikling i Østersølandene og lignende synspunkter. Dem er jeg noget skeptisk overfor. Virkeligheden var vel også, at ingen andre steder i Danmark ville have anlægget placeret på land. Derfor var det nemt for politikerne at få det placeret her uden kendskab til de reelle konsekvenser, hverken hvad angår beskæftigelse eller miljøpåvirkning.

Miljøpåvirkning på flere felter, hensynet til naturen og konsekvenser ved arbejdet med power-x, hvis det skulle blive aktuelt.

Mit fjerde ønske for Bornholm er, at ansvarlige politikere trin for trin vurderer, om fordelen ved at placere et anlæg af den størrelse overhovedet er interessant for andre end dem, der skal modtage strømmen. Heri ligger naturligvis noget Østersørelateret, da det er lande omkring Østersøen, der skal modtage den strøm der produceres.

For at svare på Bornholms Tidendes spørgsmål om hvor jeg drømmer mig hen: 1. At alle partier i kommunalbestyrelsen sætter Bornholms ve og vel foran egne politiske interesser.

2. At kommunalbestyrelsen beslutter at etablere og delfinansiere et nyt uafhængigt erhvervsråd.

3. At regionskommunen stiller midler til rådighed for foreninger, som vil indgå i samarbejder med tilsvarende foreninger i et eller flere lande omkring Østersøen.

4. At regionskommunen genopliver det internationale politiske engagement.

5. At ansvarlige politikere trin for trin vurderer, om fordelen ved at placere et anlæg (EnergiØ) af den størrelse overhovedet er interessant for andre end dem, der skal modtage strømmen.

Nogle af disse drømme for Bornholm koster naturligvis penge. Her kommer så mit sjette ønske. At vi ændrer kommunens administration, sådan at den ikke er 15-17 procent dyrere end sammenlignende kommuner.

Nogle af disse penge kan bruges til at finansiere mine andre ønsker.


KNUD ANDERSEN

Knud Andersen er gårdejer og politisk kommentator. Han er tidligere borgmester og amtsborgmester for Venstre på Bornholm.

Jo mere samarbejde over Østersøen jo bedre, skriver Knud Andersen, der er tidligere amtsborgmester for Venstre.

Bornholms Tidende har stillet spørgsmålet om, hvor vi drømmer os hen, når vi taler om Bornholms placering i Østersøen. I henvendelsen fra avisen spørger chefredaktøren yderligere, om vi skal sætte retning på udviklingen eller lade os blæse med vinden.

De nærmere overvejelser på avisen kan jeg naturligvis ikke vide noget om, men ser vi på de seneste års udvikling på Bornholm, er det på høje tid, at vi selv begynder at sætte retning på udviklingen. Vi har i den grad ladet os flyve rundt, som vinden blæser. Vi har i dag en politisk ledelse af Bornholm, som er usynlig, venlig, men usynlig. Venlighed kan måske række til et genvalg, men ikke til at udstikke de veje, som Bornholm skal gå.

Hvis man anskuer de seneste tendenser i kommunalbestyrelsen, så er der næsten kun et parti, som fastholder den politiske linje, nemlig Enhedslisten.

Derfor er mit første ønske for Bornholm, at alle partier i kommunalbestyrelsen sætter Bornholms ve og vel foran egne politiske interesser, sådan at Bornholm får orden i eget hus, inden vi tilbyder andre samarbejde.

Lad mig nævne et par eksempler på beslutninger, der ikke underbygger en sikker angivelse af retningen. Regionskommunen har siden sin etablering svækket erhvervslivets stemme ved at ændre det tidligere erhvervsråds status fra at være erhvervslivet stemme i debatten til de facto at være en afart af en kommunal institution uden væsentlig betydning i diskussionen om erhvervslivets vilkår på Bornholm, se blot listen over kommuners erhvervsvenlighed.

Samtidig har man føjet turisterhvervets ønsker. Vel vidende at antallet af turister ikke er et brugbart mål for, hvor meget lokalsamfundet vinder på et øget antal besøgende.

Senest ses sagen om flexboliger i et helårsområde.

Derfor er mit andet ønske, at kommunalbestyrelsen beslutter, at delfinansiere et nyt erhvervsråd med en stemme lige så stærk som turismens stemme.

Som tredje eksempel har socialdemokratiske borgmestre siden Regionskommunens start nedtrappet vore internationale kontakter, sådan at der i dag kun er Euroregion Baltic tilbage. (Samarbejde mellem Bornholm og regioner fra Sverige, Polen og Litauen) Derfor kan Bornholms politiske placering i Østersøen ikke tage udgangspunkt i samarbejder, der blev skabt i 90' erne. Situationen dengang var tre baltiske lande, Polen, tidligere Østtyskland og Rusland, som alle var interesserede i og havde behov for at se, hvordan frie lande fungerede.

Tilsvarende var der på Bornholm et stort ønske om at lære vore naboer at kende.

Vi havde helt grundlæggende den opfattelse, at små samfund (Bornholm) skal have store ører og store øjne for at lære noget af andre. På den baggrund havde amt og kommuner i 90-erne samarbejdsog uddannelsesaftaler med 12-15 byer og regioner omkring Østersøen. Vi kunne lære noget af hinanden.

I dag er situationen anderledes. Et samlet Tyskland, Polen, Litauen, Letland og Estland er nu foran Bornholm i udvikling, og hvis disse lande på det erhvervsmæssige område ønsker bistand, spørger man i Bruxelles og ikke på Bornholm. Rusland er et kapitel for sig. Som situationen er nu, er samarbejde med Kaliningrad og St. Petersburg ikke aktuelt.

Tilbage er der kulturelle samarbejder og sociale kontakter. På disse områder er der til gengæld et stort behov for udvikling og nye aktiviteter. Ved besøg i de baltiske lande og Polen bliver man hurtigt klar over, at frygten for den store nabo mod øst er meget mere udbredt og reel end hos os. Godt nok er landene medlem af EU og Nato, men man bliver ofte mindet om, at to gange tidligere er landene blevet ladt i stikken af vestlige lande -trods garantier. Derfor tror mange ikke på at den sikkerhed, som Nato skulle give.

I det billede har Bornholm noget at gøre.

Jo mere samarbejde over Østersøen jo bedre.

Det vil øge tilliden til, at garantier holdes, hvis det skulle blive nødvendigt. Samtidig lærer vi lidt om, hvad vi selv kan gøre for at man i grænselandene mod øst føler, at man ikke er alene med truslen fra den store nabo.

Derfor skal foreninger af alle slags på Bornholm aktiveres med henblik på at undersøge, om netop de har noget at tilbyde og selv kan have glæde af kontakter i et eller flere lande om Østersøen. Det være sig kulturelle, sports, religiøse foreninger og andre.

Vi har set et nyetableret Baltisk Bro som et godt tegn på, at interessen er til stede på begge sider af Østersøen.

Samarbejder rundt Østersøen kommer ikke af sig selv. Der kræves finansiering af fælles aktiviteter. Derfor er mit tredje ønske, at regionskommunen stiller midler til rådighed for foreninger, som vil indgå i samarbejder med tilsvarende foreninger i et eller flere lande omkring Østersøen.

Til en begyndelse kan regionskommunen invitere relevante personer fra de forskellige landene til en konference på Bornholm med henblik på at konkretisere et øget kulturelt samarbejde.

Bornholm har tidligere været initiativtager til oprettelse af EU programmer, der omfattede aktiviteter i Østersøområdet. Tiden er inde til at genoprette den status i EU, som Bornholm havde inden kommunen lukkede ned for de internationale aktiviteter. Der skal arbejdes for, at der etableres et EU-program, der støtter og udvikler det kulturelle samarbejde over Østersøen med henblik på at knytte befolkningerne tættere sammen. Et er, at Nato-landene har soldater placeret i de baltiske lande og Polen, noget andet er at skabe bred forståelse for situationens alvor.

Derfor er mit fjerde ønske, at regionskommunen genopliver det internationale politiske engagement.

I Østersø-sammenhænge er energiøen det store dyr for tiden. Lytter man til kommunalbestyrelsen, så vil etableringen løse mange af Bornholms problemer. Der høres synspunkter om, at det vil blive lige så stort som fiskeriet var tidligere, cirka 3.000 arbejdspladser, at power-to-x-udviklingen og produktion vil foregå her, at Bornholm vil blive tilknyttet elnettet (det ejer vi ikke mere).

At Bornholm kan blive midtpunktet i en energiudvikling i Østersølandene og lignende synspunkter. Dem er jeg noget skeptisk overfor. Virkeligheden var vel også, at ingen andre steder i Danmark ville have anlægget placeret på land. Derfor var det nemt for politikerne at få det placeret her uden kendskab til de reelle konsekvenser, hverken hvad angår beskæftigelse eller miljøpåvirkning.

Miljøpåvirkning på flere felter, hensynet til naturen og konsekvenser ved arbejdet med power-x, hvis det skulle blive aktuelt.

Mit fjerde ønske for Bornholm er, at ansvarlige politikere trin for trin vurderer, om fordelen ved at placere et anlæg af den størrelse overhovedet er interessant for andre end dem, der skal modtage strømmen. Heri ligger naturligvis noget Østersørelateret, da det er lande omkring Østersøen, der skal modtage den strøm der produceres.

For at svare på Bornholms Tidendes spørgsmål om hvor jeg drømmer mig hen: 1. At alle partier i kommunalbestyrelsen sætter Bornholms ve og vel foran egne politiske interesser.

2. At kommunalbestyrelsen beslutter at etablere og delfinansiere et nyt uafhængigt erhvervsråd.

3. At regionskommunen stiller midler til rådighed for foreninger, som vil indgå i samarbejder med tilsvarende foreninger i et eller flere lande omkring Østersøen.

4. At regionskommunen genopliver det internationale politiske engagement.

5. At ansvarlige politikere trin for trin vurderer, om fordelen ved at placere et anlæg (EnergiØ) af den størrelse overhovedet er interessant for andre end dem, der skal modtage strømmen.

Nogle af disse drømme for Bornholm koster naturligvis penge. Her kommer så mit sjette ønske. At vi ændrer kommunens administration, sådan at den ikke er 15-17 procent dyrere end sammenlignende kommuner.

Nogle af disse penge kan bruges til at finansiere mine andre ønsker.


KNUD ANDERSEN

Knud Andersen er gårdejer og politisk kommentator. Han er tidligere borgmester og amtsborgmester for Venstre på Bornholm.

Jo mere samarbejde over Østersøen jo bedre, skriver Knud Andersen, der er tidligere amtsborgmester for Venstre.

Bornholms Tidende har stillet spørgsmålet om, hvor vi drømmer os hen, når vi taler om Bornholms placering i Østersøen. I henvendelsen fra avisen spørger chefredaktøren yderligere, om vi skal sætte retning på udviklingen eller lade os blæse med vinden.

De nærmere overvejelser på avisen kan jeg naturligvis ikke vide noget om, men ser vi på de seneste års udvikling på Bornholm, er det på høje tid, at vi selv begynder at sætte retning på udviklingen. Vi har i den grad ladet os flyve rundt, som vinden blæser. Vi har i dag en politisk ledelse af Bornholm, som er usynlig, venlig, men usynlig. Venlighed kan måske række til et genvalg, men ikke til at udstikke de veje, som Bornholm skal gå.

Hvis man anskuer de seneste tendenser i kommunalbestyrelsen, så er der næsten kun et parti, som fastholder den politiske linje, nemlig Enhedslisten.

Derfor er mit første ønske for Bornholm, at alle partier i kommunalbestyrelsen sætter Bornholms ve og vel foran egne politiske interesser, sådan at Bornholm får orden i eget hus, inden vi tilbyder andre samarbejde.

Lad mig nævne et par eksempler på beslutninger, der ikke underbygger en sikker angivelse af retningen. Regionskommunen har siden sin etablering svækket erhvervslivets stemme ved at ændre det tidligere erhvervsråds status fra at være erhvervslivet stemme i debatten til de facto at være en afart af en kommunal institution uden væsentlig betydning i diskussionen om erhvervslivets vilkår på Bornholm, se blot listen over kommuners erhvervsvenlighed.

Samtidig har man føjet turisterhvervets ønsker. Vel vidende at antallet af turister ikke er et brugbart mål for, hvor meget lokalsamfundet vinder på et øget antal besøgende.

Senest ses sagen om flexboliger i et helårsområde.

Derfor er mit andet ønske, at kommunalbestyrelsen beslutter, at delfinansiere et nyt erhvervsråd med en stemme lige så stærk som turismens stemme.

Som tredje eksempel har socialdemokratiske borgmestre siden Regionskommunens start nedtrappet vore internationale kontakter, sådan at der i dag kun er Euroregion Baltic tilbage. (Samarbejde mellem Bornholm og regioner fra Sverige, Polen og Litauen) Derfor kan Bornholms politiske placering i Østersøen ikke tage udgangspunkt i samarbejder, der blev skabt i 90' erne. Situationen dengang var tre baltiske lande, Polen, tidligere Østtyskland og Rusland, som alle var interesserede i og havde behov for at se, hvordan frie lande fungerede.

Tilsvarende var der på Bornholm et stort ønske om at lære vore naboer at kende.

Vi havde helt grundlæggende den opfattelse, at små samfund (Bornholm) skal have store ører og store øjne for at lære noget af andre. På den baggrund havde amt og kommuner i 90-erne samarbejdsog uddannelsesaftaler med 12-15 byer og regioner omkring Østersøen. Vi kunne lære noget af hinanden.

I dag er situationen anderledes. Et samlet Tyskland, Polen, Litauen, Letland og Estland er nu foran Bornholm i udvikling, og hvis disse lande på det erhvervsmæssige område ønsker bistand, spørger man i Bruxelles og ikke på Bornholm. Rusland er et kapitel for sig. Som situationen er nu, er samarbejde med Kaliningrad og St. Petersburg ikke aktuelt.

Tilbage er der kulturelle samarbejder og sociale kontakter. På disse områder er der til gengæld et stort behov for udvikling og nye aktiviteter. Ved besøg i de baltiske lande og Polen bliver man hurtigt klar over, at frygten for den store nabo mod øst er meget mere udbredt og reel end hos os. Godt nok er landene medlem af EU og Nato, men man bliver ofte mindet om, at to gange tidligere er landene blevet ladt i stikken af vestlige lande -trods garantier. Derfor tror mange ikke på at den sikkerhed, som Nato skulle give.

I det billede har Bornholm noget at gøre.

Jo mere samarbejde over Østersøen jo bedre.

Det vil øge tilliden til, at garantier holdes, hvis det skulle blive nødvendigt. Samtidig lærer vi lidt om, hvad vi selv kan gøre for at man i grænselandene mod øst føler, at man ikke er alene med truslen fra den store nabo.

Derfor skal foreninger af alle slags på Bornholm aktiveres med henblik på at undersøge, om netop de har noget at tilbyde og selv kan have glæde af kontakter i et eller flere lande om Østersøen. Det være sig kulturelle, sports, religiøse foreninger og andre.

Vi har set et nyetableret Baltisk Bro som et godt tegn på, at interessen er til stede på begge sider af Østersøen.

Samarbejder rundt Østersøen kommer ikke af sig selv. Der kræves finansiering af fælles aktiviteter. Derfor er mit tredje ønske, at regionskommunen stiller midler til rådighed for foreninger, som vil indgå i samarbejder med tilsvarende foreninger i et eller flere lande omkring Østersøen.

Til en begyndelse kan regionskommunen invitere relevante personer fra de forskellige landene til en konference på Bornholm med henblik på at konkretisere et øget kulturelt samarbejde.

Bornholm har tidligere været initiativtager til oprettelse af EU programmer, der omfattede aktiviteter i Østersøområdet. Tiden er inde til at genoprette den status i EU, som Bornholm havde inden kommunen lukkede ned for de internationale aktiviteter. Der skal arbejdes for, at der etableres et EU-program, der støtter og udvikler det kulturelle samarbejde over Østersøen med henblik på at knytte befolkningerne tættere sammen. Et er, at Nato-landene har soldater placeret i de baltiske lande og Polen, noget andet er at skabe bred forståelse for situationens alvor.

Derfor er mit fjerde ønske, at regionskommunen genopliver det internationale politiske engagement.

I Østersø-sammenhænge er energiøen det store dyr for tiden. Lytter man til kommunalbestyrelsen, så vil etableringen løse mange af Bornholms problemer. Der høres synspunkter om, at det vil blive lige så stort som fiskeriet var tidligere, cirka 3.000 arbejdspladser, at power-to-x-udviklingen og produktion vil foregå her, at Bornholm vil blive tilknyttet elnettet (det ejer vi ikke mere).

At Bornholm kan blive midtpunktet i en energiudvikling i Østersølandene og lignende synspunkter. Dem er jeg noget skeptisk overfor. Virkeligheden var vel også, at ingen andre steder i Danmark ville have anlægget placeret på land. Derfor var det nemt for politikerne at få det placeret her uden kendskab til de reelle konsekvenser, hverken hvad angår beskæftigelse eller miljøpåvirkning.

Miljøpåvirkning på flere felter, hensynet til naturen og konsekvenser ved arbejdet med power-x, hvis det skulle blive aktuelt.

Mit fjerde ønske for Bornholm er, at ansvarlige politikere trin for trin vurderer, om fordelen ved at placere et anlæg af den størrelse overhovedet er interessant for andre end dem, der skal modtage strømmen. Heri ligger naturligvis noget Østersørelateret, da det er lande omkring Østersøen, der skal modtage den strøm der produceres.

For at svare på Bornholms Tidendes spørgsmål om hvor jeg drømmer mig hen: 1. At alle partier i kommunalbestyrelsen sætter Bornholms ve og vel foran egne politiske interesser.

2. At kommunalbestyrelsen beslutter at etablere og delfinansiere et nyt uafhængigt erhvervsråd.

3. At regionskommunen stiller midler til rådighed for foreninger, som vil indgå i samarbejder med tilsvarende foreninger i et eller flere lande omkring Østersøen.

4. At regionskommunen genopliver det internationale politiske engagement.

5. At ansvarlige politikere trin for trin vurderer, om fordelen ved at placere et anlæg (EnergiØ) af den størrelse overhovedet er interessant for andre end dem, der skal modtage strømmen.

Nogle af disse drømme for Bornholm koster naturligvis penge. Her kommer så mit sjette ønske. At vi ændrer kommunens administration, sådan at den ikke er 15-17 procent dyrere end sammenlignende kommuner.

Nogle af disse penge kan bruges til at finansiere mine andre ønsker.


KNUD ANDERSEN

Knud Andersen er gårdejer og politisk kommentator. Han er tidligere borgmester og amtsborgmester for Venstre på Bornholm.

Jo mere samarbejde over Østersøen jo bedre, skriver Knud Andersen, der er tidligere amtsborgmester for Venstre.

Bornholms Tidende har stillet spørgsmålet om, hvor vi drømmer os hen, når vi taler om Bornholms placering i Østersøen. I henvendelsen fra avisen spørger chefredaktøren yderligere, om vi skal sætte retning på udviklingen eller lade os blæse med vinden.

De nærmere overvejelser på avisen kan jeg naturligvis ikke vide noget om, men ser vi på de seneste års udvikling på Bornholm, er det på høje tid, at vi selv begynder at sætte retning på udviklingen. Vi har i den grad ladet os flyve rundt, som vinden blæser. Vi har i dag en politisk ledelse af Bornholm, som er usynlig, venlig, men usynlig. Venlighed kan måske række til et genvalg, men ikke til at udstikke de veje, som Bornholm skal gå.

Hvis man anskuer de seneste tendenser i kommunalbestyrelsen, så er der næsten kun et "
2023-04-11 00:00:00,Nabo skriver direkte til Folketinget: 'Jeg prøver at gøre mit oprør',Bornholms Tidende,"Nærmest i afmagt har Michael Jensen skrevet til Folketingets klima-, energi- og forsyningsudvalg for at forklare, hvordan det er at være nabo til energiøens kommende landanlæg.

Michael Jensen er ikke en ny Don Quixote, der kæmper mod vindmøller. Men kæmper gør han, og kampen har forbindelse til nutidens udgave af de møller, som den sindrige ridder troede var kæmper i Miguel de Cervantes' klassiske roman. Med hus på Vasegårdsvej bliver han nabo til energiøens landanlæg, og manglen på information har fået ham til at henvende sig til Folketingets klima-, energi- og forsyningsudvalg.

Diverse borgermøder har ikke givet ham de svar, han søger, og efter det seneste i Søndermarkshallen i Rønne satte han sig ved sin computer og skrev en mail direkte til udvalget.

- Det blev jeg rådet til. Jeg talte med en fra Energinet, der sagde til mig, at hvis jeg overhovedet skulle henvende mig til Folketinget, så var det måden, jeg kunne få det spredt mest muligt. Jeg skulle ikke skrive direkte til nogen, for det ville ikke blive taget seriøst. Det er heller ikke sikkert, at det her bliver, men det var min eneste rigtige chance for at råbe nogen op, siger Michael Jensen til Tidende.

Mailen opridser de frustration, han har som kommende nabo til landanlægget og nuværende nabo til Vasegårdsvej, der skal benyttes i byggefasen. Mailen er ikke særlig lang, og i bagklogskabens klare lys mener han, at han nok burde have skrevet noget mere.

- Men det irriterede mig så meget lige der, at jeg tænkte, jeg skriver bare. Jeg gjorde det mere i afmagt. Jeg vidste simpelthen ikke, hvad jeg skulle stille op. Jeg prøver at gøre mit oprør, siger Michael Jensen.

HUMØR ER DALET FULDSTÆNDIG Budskabet i mailen er, at han som nabo til landanlægget føler, at han kommer til at betale en meget høj pris, både økonomisk og psykisk, og at myndighederne slet ikke lytter til hans bekymringer.

""Vi føler os taget som gidsler lige i øjeblikket. Så håber, man i Folketinget tænker på os og tager os en smule alvorligt"", skriver Michael Jensen.

- Jeg håber, der bare er en enkelt, der vågner derinde og enten kontakter mig eller prøver at gøre noget ved det. Vi er mange, faktisk hele vejen rundt. Man tænker overhovedet ikke på, at der bor nogen. Man lukker øjnene og tænker, at det går nok. Så jeg håber, der er nogen, der reagerer, men jeg satser ikke på det, siger Michael Jensen.

Som lovgivningen er nu, kan naboerne ikke få erstatning. Det kunne de få, hvis der blev etableret vindmøller og solceller, men ikke et landanlæg til en energiø.

- Vi kan ikke stille noget som helst op, og vi får ikke en krone, sådan som det ser ud nu. Hvis det bliver bygget lige der, ved jeg ikke, om der er nogen, der har lyst til at købe det her hus, når vi skal videre. Vi kan risikere at tabe mange penge, fortæller Michael Jensen.

Samtidig har han i hele processen oplevet, at han ikke får noget at vide, at han ingen taleret har, og at mennesker som ham bliver glemt, når politikere tænker store tanker om grøn strøm til store dele af Europa. Og det påvirker ham psykisk.

- Mit humør er dalet fuldstændig, og vi snakker stort set ikke om andet. Hele vores hverdag er ødelagt. De kommer heller ikke med en udmelding. Vi kan gå og vente måske et år, før der kommer en. Vi kan ikke kigge på et andet hus, for vi ved ikke, om vi får nogen penge. Vi ved ingenting. Det er det, der er frustrerende, at man kan behandle folk på den måde, siger han.


LIGE VOLDSOMT NOK

For Michael Jensen handler det ikke om at spænde ben for energiøen eller landanlægget. Det handler om at gøre tingene på en ordentlig måde, som da han for nogle år siden skulle have tilladelse til at bygge en kvist på sit hus.

- Jeg skulle sørge for, at det ikke generede naboen, som er min egen mark. Jeg skulle tegne det i flere vinkler til dem på kommunekontoret, men her er det lige meget. Det er en 25 meter høj bygning, de lægger der. Det er en mærkelig holdning at have til tingene, siger han.

Michael Jensen håber, familien enten får noget erstatning eller bliver købt ud, så den kan komme helt væk.

- Vi bor fire meter fra Vasegårdsvej, der har vi køkkenvinduet, og hvis de skal køre der i fire år, eller hvor lang tid det tager. De snakker oven i købet om at gøre Vasegårdsvej dobbelt så bred, fordi den ikke er stor nok til den tunge trafik. Så bliver det måske lige voldsomt nok, siger han.

    Pia og Michael Jensen bor omkring 200 meter fra, hvor energiøens landanlæg skal ligge og kun fire meter fra Vasegårdsvej, som skal benyttes i byggeperioden. De synes ikke, de får noget af vide, heller ikke på officielle borgermøder. Derfor har han nu skrevet direkte til Folketinget. Arkivfoto: Jakob Nørmark"
2023-04-12 00:00:00,Ivar Nielsens drøm for Bornholm,Bornholms Tidende,"Bornholm er topstyret og bundet på hænder og fødder af den siddende danske regering.

Kære Knud Andersen. Tak for dit rigtig gode indlæg i Bornholms Tidende lørdag 8. april i serien "" Hvor drømmer vi (på Bornholm) os hen"".

Drømme kan have meget forskelligt indhold, og efter Knuds Andersens mening optræder der kastevinde i de politiske drømme på Bornholm, så en fast retning ikke kan holdes.

"" Bornholms placering i Østersøen"" gør det heller ikke nemmere for tiden at holde en fast kurs, da kastevinde fra nationale og internationale instanser ikke ligefrem skaber arbejdsro på Bornholm, så en fast og bedre kurs kan holdes.

I min optik er vores retningsgivende drømmende politikerne end ikke vågnet! De bevæger sig per automatik videre i den samme drømmetilstand, der i årtier ikke har virket for Bornholm. Det er fuld fart imod en afgrund, og farten sættes mere op, jo tættere man panisk nærmer sig afgrunden.

Jeg giver naturligvis Knud Andersen fuld ret i, at borgerne og politikerne på Bornholm skal selv. Men Bornholm er topstyret og bundet på hænder og fødder af den siddende danske regering på den ovennævnte kurs, der styrer imod afgrunden.

Den danske regering kan heller ikke selv, og det spiller også ind på Bornholms drømme. Tilknytningen til EU har skabt kastevinde, der kører rundt i de bornholmske drømme, hvor den siddende regering har sat havvindmølleprojektet på pause med henvisning til "" EU-regler"".

Jeg tror ganske enkelt ikke på projektet Energiø Bornholm af flere åbenbare grunde, og jeg forventer, at regeringen aflyser det, som det tidligere er sket.

Men også her drømmes der lokalt politisk videre i den samme retning som hidtil.

EU kan heller ikke selv, da det er USA og Nato, der bestemmer, hvem der er venner eller fjender af EU. Dette underdanige forhold har skabt mareridtsagtige drømme, hvor EU nu kæmper imod en tidligere traditionel russisk handelspartner i en USA-og Nato-drevet stedfortræderkrig imod Rusland med ukrainske borgere som kanonfoder - og med enorme prisstigninger på energi og fødevarer i EU.

Bornholm skal selv, men det kræver som det mindste en fast frikommuneordning for Bornholms Regionskommune, og politikere og borgere der vågner op af årtiers politiske og erhvervsmæssige Tornerose-søvn.

Bornholms største problem er befolkningstallet, og de hidtidige politiske og erhvervsmæssige tiltag virker tydeligvis ikke på befolkningstallet, og når den eksisterende kurs er præget af kastevinde og en kurs imod afgrunden, så skal man politisk tilbage til tegnebordet og finde en stik modsat politisk retning.

Så for 117. gang eller flere anbefaler jeg den naturlige og logiske løsning for Bornholm, nemlig en fast frikommunestatus og en ordning med ubetinget basisindkomst, hvor alle fra fødsel til død opretholder en basisindkomst til livets fornødenheder.

En sådan ordning vil hurtigt øge befolkningstallet og skabe grundlaget for en selvbærende og selvforsynende enhed på de basale og sociale områder, og gøre Bornholm mindre afhængig af ydre forhold, inklusive en alt for stor turisme der ikke gør noget godt for den bornholmske natur.

Denne ordning skal bakkes op med stærke lokalt selvhjælpende fællesskaber, der skal tilknyttes Bornholms byog borgerforeninger, som Bornholms Regionskommune skal styrke markant for at skabe en ny social og økonomisk basis helt fra græsrødderne.

Dette er min meget vågne drøm for Bornholm."
2023-04-12 00:00:00,Erstatninger til naboer er nødvendige,Bornholms Tidende,"Med det milliardbudget Energiøen koster, er det trods alt en begrænset udgift for projektet med ordentlige erstatninger, men afgørende for dem, der er i klemme.

Overskriften på Torben Westh Jensen debatartikel den 30. marts lyder "" Landanlæg nej tak - Ingen erstatning - ingen energiø"". Hvis jeg har forstået Torbens holdning, så vil han under ingen omstændigheder have landanlægget til Energiøen. Overskriften kunne antyde, at hvis der kom erstatning til naboerne, så var det ja til Energiøen, men det er næppe sammenhængen.

Erstatningen til dem, der berøres direkte og er naboer til landanlægget, skal have en erstatning og ikke lide tab som ved et almindeligt salg. Jeg er enig i, at det er ærgerligt, at lovgivningen skal have en tilføjelse, så det først kommer på plads om lidt. Men jeg må tro på, at det kommer i orden, når klimaministeren siger, at det er han opmærksom på, at Bornholms to MF'ere arbejder for. Alle i kommunalbestyrelsen kræver og bakker det op. Jeg forstår udmærket, hvordan man har det, når et stort anlæg placeres, hvor man bor. Det er ens hjem. Netop derfor skal der være ordentlige erstatninger. Med det milliardbudget Energiøen koster, er det trods alt en begrænset udgift for projektet med ordentlige erstatninger, men afgørende for dem, der er i klemme.

Og det skal løses.

Lad mig vedrørende placeringen af landanlægget slå fast, at det ikke er Bornholms kommunalbestyrelse, der vælger placeringen. Det er staten ved Energinet, som har en folketingsbeslutning bag etableringen af Energiøen. Og det er Energinet, der alene køber arealet og beslutter placeringen.

Torben Westh Jensen foreslår igen, at man ved Bornholm, som med Energiøen i Nordsøen, skulle placere landanlægget på en kunstig ø. Men det har aldrig og kommer aldrig på tale at etablere en kunstig ø til landanlægget. Netop placeringen af landanlægget på Bornholm er jo det, der sikrer, at det er her Danmarks første energiø etableres. Vi kan ikke på Bornholm sige nej hertil, for det er en statslig beslutning. Derfor har vi i kommunalbestyrelsen fokus på, hvordan landanlægget kan passes bedst muligt ind, og at Bornholm udnytter de muligheder, det giver Bornholm. Derfor skal der gøres alt, der kan gøres for, at det kommer på plads med erstatningerne.

Omstillingen til grøn energi er nødvendig for at sikre energi, frigøre os af fossile brændstoffer, fra Putin og andre leverandører i verden. Det er ikke bare en bornholmsk eller dansk udfordring, men en udfordring for hele Europa."
2023-04-13 00:00:00,Bornholm som potentielt østersøisk Saudiarabien i energimæssig forstand,Bornholms Tidende,"Hvad skal vi lære af fortiden for at begå os i fremtidens Østersø? Hvor skal vi drømme os hen i fremtiden?

Min barndoms tv-aviser havde tit et indslag fra Bornholm, hvor fiskere i blå kedeldragter og pelshue med alvorlige ansigter talte om kvoter og fangstdage.

Ordet ' konkors' udtalt på bredt bornholmsk forekom jævnligt. Jeg selv boede ' ovre' fra 1980 til 2003. Min familie flyttede over, da jeg var fem år gammel, men jeg havde da en svag erindring om, hvor meget fiskeriet havde fyldt, og hvor mange kuttere, der lå i havnene.

Da jeg vendte tilbage til Bornholm, lå havnebassinerne øde hen. Og da jeg trillede barnevogn rundt i Nexø, da jeg holdt fædreorlov, gik turen gerne forbi Nordfilet, hvor min lille dreng med store øjne beundrede gravkoen, der rev industribygningen ned. Det var tydeligt, at en æra var forbi. Men alligevel virkede det ikke, som om der var den store sørgmodighed over det. Jeg mødte en del af de søfolk, der havde måttet afmønstre de gamle kuttere.

Jeg pendlede til København, og nogle af dem mødte jeg i flyveren til København. Der stod Esvagt eller Danpilot på arbejdstøjet. Som gode søfolk havde de taget bestik af situationen og lettet anker og sat kursen mod nye og mere lønsomme farvande. I Esbjerg var fiskeriet også brat forsvundet, men i stedet sejlede de gamle fiskere nu for offshore-branchen. Der var også brug for bornholmere. Andre sejlede turbåde i Københavns Havn, og så var der naturligvis dem, der blev i fiskeriet, men nu blot sejlede længere væk til Nordatlanten. Størst held havde Ocean Prawns i Nexø, der ramte en finansiel guldåre i det grønlandske rejefiskeri.

Jeg har tit tænkt på mit møde med den generation af søfolk, når jeg har arbejdet med Bornholms historie i et bredere perspektiv.

For den vilje til at finde en vej, som jeg så hos dem, finder jeg gang på gang historiske fortilfælde for. Da der var nedgang i fiskeriet i Østersøen i midten af 1800-tallet, så sejlede bornholmske skibe i stedet til Jan Mayen og Spitzbergen, hvor de slagtede sæler i stort tal.

Sælerne blev kogt til tran, som gav lys til Københavns gadelamper. Bornholm var også dengang en energi-ø.

De, der blev tilbage på Bornholm, fandt også på andet at lave, end at filetere fisk. Der blev bagt rugkiks og destilleret snaps og brygget øl, som man kunne skylle sin bornholmske pasta ned med. Oste fra Klemensker og sennep fra Nexø flyttede fast ind i danskernes køleskabe. Og det var ikke kun maverne, der skulle fyldes - der var også noget til hovedet.

Der blev plads til kultur, ånd og politik med Folkemødet i Allinge og festivalen med Danmarks mest kiksede navn, Wonder Alt det, jeg nævner her, står i grel kontrast til den undergangsfortælling, som man af og til kan møde blandt bornholmere. Når tingene ikke går den helt rette vej, så klager man, og viser tilbage til, hvordan "" kjøvenhavnerne"" også svigtede i 1945 og i 1658. Sådan bruger vi alle historien som et spejl, når vi diskuterer vores samtid. Historien er vores allesammens, og den er et godt sted at hente argumenter.

Men selvom bornholmerne af og til kan føle, at de er udgrænsede og bor i en periferi, synes jeg nu, at jeg ser det modsatte.

Bornholmerne er i langt højere grad end andre landsdele uhyre velintegreret med deres hovedstad. Det er især, når forbindelsen til København er udfordret, bornholmerne klager mest højlydt. Vi forventer faktisk, at vi kan komme til København nemt, hurtigt og bekvemt. Det er ikke en forventning, man har i Skagen eller Thorsminde. Dette forhold til hovedstaden og statsmagten går langt tilbage.

I 1658 var det heller ikke lige meget, om Bornholms hovedstad hed København eller Stockholm.

Historien om fiskeriet på Bornholm er i virkeligheden en overgangsfortælling snarere end en undergangsfortælling. Der var naturligvis eksempler på folk, der blev ramt hårdt af omstændighederne, da fiskeriet kollapsede.

Men det generelle billede af Bornholm i årene efter kollapset er overraskende positivt. Bornholm er aldrig blevet en del af den ' rådne banan'. Og hvis man vil se landsbyer med tomme huse og brædder for de lukkede butiksvinduer, så skal man tage til Vestsjælland eller Lolland - ikke til Bornholm.

Det betyder ikke, at der ikke findes sociale og økonomiske problemer på Bornholm. Men omfanget er mindre, end man nok kunne have forventet.

Nu står Bornholm over for en ny omstilling.

Klimaforandringer og sikkerhedspolitik gør pludselig Bornholm til et virkelig centralt sted på europakortet. Når jeg åbner min app for at se, hvordan vejret bliver, så får jeg et billede frem, der viser, hvor det blæser henne.

Ofte er store dele af Europa farvet helt blåt, hvilket betyder, at der nærmest er vindstille, men omkring Bornholm er der ofte gult eller orange. Her blæser det for det meste. Det gør Bornholm interessant som et potentielt østersøisk Saudiarabien i energimæssig forstand.

Milliardinvesteringer i vindenergi kommer under alle omstændigheder de kommende år til at betyde, at bornholmerne endnu en gang skal vænne sig til nye industrier og nye naboer. Der vil komme tilflytning i en grad, vi ikke har set i generationer.

De nye anlæg vil præge landskabet og for en del også skæmme det. Men set med historikerens og arkæologens briller, så er det bare endnu en fase i en lang række af landskabsmæssige forandringer. Vi har for længst vinket farvel til telefonpælene, der prægede min barndoms Bornholm. Og om hundrede år, tør jeg også godt forudsige, at vindmøller og landanlæg igen er forsvundet til fordel for noget andet, som jeg i dag ikke har fantasi til at forestille mig.

Efterhånden som vindmøllerne rejser sig i horisonten ude på havet, vil der blive behov for, at man kan sejle ud og servicere dem. Det er ikke utænkeligt, at den fisker, der påmønstrede en trawler i Nexø i 1985 og som tvunget af fiskeriets kollaps i 1990 vendte næsen mod Esbjerg, nu i en moden alder kan vende hjem til Bornholm og sejle sine sidste år for energiøen."
2023-04-13 00:00:00,"Viden, fællesskab og samarbejde",Bornholms Tidende,"Jeg drømmer om at vi har et samfund, hvor vi har fokus på hinanden, skriver Maria Hach.

I den senere tid har Bornholms Tidende sat fokus på Bornholms fremtid og hvilken fremtid vi drømmer om for Bornholm. Det har været debatteret i avisen og efter planen skydes en række debatsaloner i gang med dagens møde om Bornholms rolle i Østersøen.

Det har været interessant at følge de forskellige synspunkter og drømme for hvor Bornholm skal hen, og jeg kan sagtens forstå mange af de perspektiver der bliver lagt frem. Jeg tror ikke der er nogen tvivl om, at de fleste borgere på Bornholm kender til de udfordringer krigen i Ukraine har bragt med sig, stigende priser på energi, fødevarer, sliddele til produktionen og transport. Vi oplever også truslen med jævne mellemrum, når de danske jægerfly markerer territoriet ved Bornholm, og hver gang jeg hører dem, tænker jeg, godt de er der, men hvis det kom til stykket, havde vi nok ikke den store chance. Vi ville have brug for hjælp og samarbejde med andre.

Vi er, som Ivar Nielsen også skriver, en del af en større sammenhæng, en del af et land med en regering, et europæisk fællesskab og en verden, hvor alt har indflydelse på hinanden. Det kunne vi selvfølgelig godt bruge tid på at være trætte af, men hjælper det overhovedet noget? Her mener jeg at vi i stedet for at brokke os over hvad nogen gør eller ikke gør, eller vente på at nogen gør noget for os, så skal vi spænde livremmen ind, tage arbejdshandskerne på, og finde ud af hvad vi vil. Sætte fokus på de ting vi er gode til, bygge videre på dem og finde en retning for hvor vi vil hen. Vi skal skabe det samfund vi ønsker med de muligheder vi har.

Hvor drømmer jeg mig så hen for Bornholm? Jo, jeg drømmer om at vi har et samfund, hvor vi har fokus på hinanden, hvor vi kan rumme hinandens forskelligheder.

Et samfund hvor vi i fællesskab løfter vores børn, skaber gode familieliv, gode institutioner og skoler. Et samfund hvor alle kommunens medarbejdere er værdsatte, også dem med de iskolde hænder bag computeren og ikke kun op til valgkampen. Jeg ønsker mig et samfund hvor vi tør lave fejl, prøve nye måder at gøre tingene på af, og erkende hvis det ikke fungerer. At vi skaber boliger der giver rammer for, at vi kan hjælpes ad på tværs af generationer og interesser, og jeg kunne fortsætte min drøm, min vision for Bornholm ud i det uendelige.

For at komme dig i forkøbet på hvor pengene skal komme fra, vil jeg med det samme sige, at de skal komme fra to ting. For det første skal vi gøre som jeg tidligere har nævnt. Vi skal spænde livremmen ind, tage arbejdshandskerne på og vide hvor vi vil hen. For det andet skal vi finde de muligheder vi har.

Så hvilke muligheder har vi og hvilken rolle er det vi ønsker at have i Østersøen? Vi kommer ikke uden om det, men vi har en kæmpe mulighed i forbindelse med Energiø Bornholm og hele den måde hvorpå vores fælles energiselskab Beof arbejder med at samle ny viden på inden for fremtidens energisystemer.

Her ser jeg, at vi har flere muligheder at benytte os af.

1. Vi får det bornholmske net koblet på landanlægget, hvilket vil betyde, at vi på Bornholm er sikret en stabil tilførsel af el, uanset om der skulle ryge et kabel til Sverige eller ej.

2. Landanlægget vil have brug for køling, og her vil der både være muligheder for at virksomheder kan levere den køling, men der kan også være mulighed for projekter om at genbruge vores spildevand til kølingen. Det skaber viden og kan give indtægter til Bornholm 3. Når vi får adgang til store mængder energi, vil vi ud over at kunne sende strømmen videre til andre lande også kunne skabe en indtægt til Danmark. Vi vil kunne tiltrække virksomheder der arbejder med at teste opbevaring af energi, eller at omdanne el til andre energiformer. De processer giver en overskudsvarme som, hvis vi handler efter det, kan bruge i vores fælles fjernvarmenet og med tiden give billigere fjernvarme og fjernvarme hvor flis ikke er den primære kilde.

Jeg kunne komme med mange flere eksempler på hvordan Energiø Bornholm er en kæmpe mulighed for, at vi på Bornholm i fremtiden kan komme til at spille en central rolle i Østersøen. Vi skal være dem, der skaber samarbejdet og fællesskabet omkring Østersøen.

Dem der sikrer, at vi bliver ved med at få ny viden om hvilke teknologier der kan fungere i den virkelige verden, og hvilke retninger vi skal gå i i den grønne omstilling.

Vi skal have fokus på at få skabt gode relationer med vores nabolande og finde de områder, hvor vi kan skabe nye samarbejder til gavn for Bornholm.

Nej, energiøen er ikke løsningen på alle vores udfordringer, men det er en kæmpe mulighed for at tænke langsigtet og tænke fremad, og skabe noget økonomi til at betale for alle vores drømme. Jeg er klar over, at der er flere borgere, der bliver hårdt ramt af den udvikling som energiøen bringer med sig, det er ikke blot noget vi skal vide og anerkende, det er noget vi som samfund skal handle på. Vi skal sikre os, at de berørte kan komme ordentligt videre, skabe sig en ny tilværelse, for det er det fællesskabet gør i min optik."
2023-04-17 00:00:00,Debat om energiøen - i bred forstand - blæses i gang,Bornholms Tidende,"Tiden er inde til, at det bornholmske samfund tager en grundig diskussion om, hvilke muligheder man vil gribe, når Bornholm om få år opnår en position som knudepunkt for el og måske brint i Østersøen, mener Søren Møller Christensen fra Baltic Energy Island. Tidende indleder i dag det andet tema i debatserien "" Hvor drømmer vi os hen"".

Tidendes debatrække "" Hvor drømmer vi os hen"" tager i dag hul på et nyt tema, som vil løbe indtil slutningen af maj.

Energiøen er omdrejningspunktet for debatten.

Efter seks uger med en bred vifte af indlæg og synspunkter på Tidendes debatsider samles mange af debattørerne til en debatsalon, som er planlagt til at finde sted 23.

maj på Elværket i Rønne.

Med fremtidens energi som emnet er Elværket et oplagt sted at mødes. Den fredede bygning rummede indtil 1950' erne generatorerne, der leverede strøm til borgerne i Rønne, og på det seneste er Elværket blevet hjemsted for Baltic Energy Island, som er den organisation, som tidligere blev kaldt Nationalt Center for Grøn Energi.

Idéen om et "" Nationalt Center for Grøn Energi"" blev første gang luftet i offentligheden under kommunalvalgkampen i 2021, hvor Thomas Thors (S) fortalte om visionen, som havde samlet de første deltagere.

- Det er en kæmpe chance for Bornholm, at man kan få lavet det her center, hvor fremtrædende erhverv vil gå ind som partnere, og nu har vi tilkendegivelser fra to store partnere, DTU og Energinet, fortalte den daværende borgmester.

Undervejs har blandt andet energimastodonter som Ørsted og Siemens-Gamesa sluttet sig til partnerskabet.

I 2022 lykkedes det at opnå støtte på 27,2 millioner kroner fra Danmarks Erhvervsfremmebestyrelse, der formidler millioner fra EU's struktur-og regionalfonde til erhvervsprojekter i landsdelene.

Udadtil har projektet undervejs ændret navn til det mere internationalt orienterede "" Baltic Energy Island"". I august fortalte hovedkræfterne, at partnerskabet i 2023 bliver udvidet med en fond.

At støtteordningerne til regionale fyrtårnsprojekter blev introduceret, omtrent samtidig med fødslen af energiø-projektet og den omfattende satsning på havvind omkring Bornholm, er enormt heldigt for landsdelen, pointerer Søren Møller Christensen, konstitueret direktør i Baltic Energy Island.

- Det lander samtidig med den største erhvervsmæssige mulighed, siden fiskeriet kollapsede på Bornholm, fastslår han, da Tidende besøger Elværket, hvor den lille stab i Baltic Energy Island har deres kontorer i en opvarmet sidebygning.

ET MEKKA I BRED FORSTAND Til borgermøder om energiøen har Søren Møller Christensen deltaget flere gange. I starten som leder af "" udvikling og plan"" i regionskommunen, og på det seneste i hans nye stilling som konstitueret direktør for Baltic Energy Island. Ved borgmester seneste borgermøde i Søndermarkshallen i marts havde han 10 minutter til at holde oplægget "" Energiøen: Et grønt mekka for udvikling"".

Isoleret set er Energiø Bornholm et enkelt meget stort vindmølleprojekt, som den danske stat har taget initiativ til - med tilhørende højspændingsstation og kabelforbindelser til Tyskland og Sjælland.

Men når "" energiøen"" beskrives som et udviklingsmekka, forstås ordet i en bredere forstand. Søren Møller Christensen mindede tilhørerne om, at der for tiden arbejdes på tre havvindmølleprojekter omkring Bornholm.

Det lokalt forankrede Bornholms Havvind (0,1 gigawatt) ud for Snogebæk og Nexø, Energiø Bornholm syd og sydvest for kysten (3,2-3,8 GW) og Copenhagen Infrastructure Partners (CIP) og Ørsteds fælles power-to-X-baserede projekt (3,0 GW), der for tiden er omgæret af usikkerhed, fordi Energistyrelsen har suspenderet åben dør-ordningen, som energiselskaberne har søgt tilladelse igennem.

De tre projekters samlede kapacitet svarer stort til kapaciteten fra samtlige vindmøller, der i dag er opstillet i Danmark - på land og vand til sammen. Samlet set vil parkerne - hvis de alle realiseres - kunne levere strøm til syv millioner husholdninger, fortalte Søren Møller Christensen på borgermødet.

- Den samlede investering er op mod 150 milliarder kroner for alle tre projekter, sagde han.

I de to havvindmølleparker, som CIP/ Ørsted ønsker at placere øst for Bornholm, skal de nærmeste møller stå henholdsvis 25 og 42 kilometer fra land. Energiøens møller får en afstand til kysten på 15 kilometer, hvor de er tættest på, mens Bornholms Havvind er et kystnært projekt med ni møller, hvor den nærmeste efter planen opstilles 5,5 kilometer fra kysten.

CIP er samtidig involveret i et projekt med en ny Østersø-brintforbindelse, der skal gå fra Sverige og Finland til Tyskland og passere øst om Bornholm. Søren Møller Christensen fremviste i sit oplæg tyske og danske kort over fremtidige brint-og elforbindelser, hvor Bornholm var klart markeret og havde en central placering.

- Pludselig har Bornholm en helt anden geografi. På kortene er vi ikke fejlplaceret i et hjørne af Kattegat, men er center for energiproduktion, fortalte han.

Denne placering rummer masser af muligheder, men for at få et overblik er det fornuftigt at skelne mellem energiformerne.

Energiø Bornholm handler om elproduktion, og vindmøllestrømmen skal ledes i kabler fra Bornholm til Tyskland og Sjælland. Det er et pionerprojekt, fordi man aldrig tidligere har bygget højspændingsanlæg med flere jævnstrømsforbindelser og den teknik, som Energinet lægger op til. Derfor er der store forhåbninger til, at Bornholm bliver interessant for forskere og virksomheder, der vil følge med i udviklingen. Med til drømmen hører skabelsen af et testcenter ved landanlægget og et residential college med undervisningslokaler og studiepladser på Elværket samt kollegieboliger til gæstende forskere og studerende i Rønne.

Anlægsfasen til Energiø Bornholm vil kræve mange mand, men forhåbningerne om det store erhvervseventyr med nye virksomheder og mange hundrede ekstra arbejdspladser knyttes snarere til power-to-X (PtX) og produktionen af brint eller grønne brændstoffer på et lokalt elektrolyseanlæg.

De store drømme knytter sig imidlertid ikke alene til selve power-to-X-produktionen, men i mindst lige så høj grad de følgeerhverv, som kan gøre brug af spildprodukter fra processen.

Her er der især tale om overskudsvarme, men også ilt, der opstår, når man spalter vandmolekylerne for at lave brint. Varmemængderne, der bliver til overs, er kolossale.

Man anslår, at spildvarmen fra et elektrolyseanlæg i den skala, som CIP/ Ørsted kunne få brug for, vil blive seks-ni gange større end Bornholms nuværende fjernvarmeforbrug. Ud over at give bornholmere og virksomheder på øen billigere varme og bedre rammevilkår kan så store mængder energi tiltrække nye erhverv.

Gartnerier, dambrug og et tropisk badeland har været nævnt som muligheder. De store mængder strøm, der ledes til land, kan danne grundlag for at etablere elslugende anlæg som datacentre. Erfaringerne fra andre steder har vist, at datacenter ikke vil føre til skabelsen af mange permanente arbejdspladser.

DEBAT OM PRIORITERINGER Synergien fra energien - ja, det lyder lidt som en kikset metafor - rummer altså mange muligheder, og det er her etableringen af en erhvervspark kommer ind i billedet. Anbefalingen fra Søren Møller Christensen er, at kommunen hurtigt sætter gang i en analyse af, hvad man vil satse på.

- Det vigtigste er, at vi beslutter, hvad vil have ud af energiøen. Hvad vil vi gribe, og hvad vil vi eventuelt ikke gribe? sagde han på borgermødet.

I den debat skal politikerne også tage stilling til, hvor en erhvervspark bør placeres. Andre steder i landet bygges power-to-X-anlæg en halv snes kilometer fra store transformatorstationer.

Der er dog umiddelbart både tekniske og økonomiske fordele ved at samle alting tæt på hinanden i nærheden af højspændingsanlægget i Sose, men om en placering på de sydbornholmske i sidste ende er den rette, skal undersøges og debatteres, så en beslutning kan tages på et oplyst grundlag, mener Søren Møller Christensen.

- Hvis vi skal have power-to-X, hvordan får vi så bornholnmsk jobskabelse ud af det? Hvad er fordelen ved at placere PtX tæt på transformerstationen, og hvor afgørende er det for de afledte erhverv at være tæt på PtX-produktionen? nævner Søren Møller Christensen som eksempler på spørgsnål, han mener skal undersøges og diskuteres.

- Der er brug for en samlet vurdering af, hvad der giver mening. For Bornholm er det vigtigt at finde et setup, der resulterer i skabelsen af varige job, siger han med tryk på ordet "" varige"".

"" At vente og se tiden an"" og tage bestik af erhvervslivets interesse for at koble sig på energiøen vil være en fejl for det bornholmske lokalsamfund, mener Søren Møller Christensen.

Han er fortaler for, at man skaber en ambitiøs fortælling og nogle rammer, som kan styrke Bornholms position som et afgørende knudepunkt med teknologi, der aldrig tidligere er afprøvet.

- Vi har brug for en vision. Der skal mere til end et godt excel-ark og en business case. Det er en kæmpechance for os, at vi erd et første sted, der bygges en energiø. Det er derfor, store virksomheder er så ivrige efter at være med, siger Søren Møller Christensen.

Han mener, at den næste tid skal bruges på at samle oplysninger og holde fordele og ulemper op mod hinanden, så debatten om den lokale strategi kan tages på et oplyst grundlag - Og det er vigtigt at tage diskussionen nu, så vi kan tiltrække nye erhverv - og også innovation og forskning.


BRUG TIDENDES KANALER

Jeg har oplevet en bred opmærksomhed og en positiv respons fra nye kunder, som jeg ikke har kunne få fat på før.

Jeg er på ingen måde i tvivl om at det hjælper min virksomhed at benytte tidendes platforme.


HVOR DRØMMER VI OS HEN

Tidende er gået sammen med Baltisk Bro, LAG-Bornholm, CRT og De Bornholmske Borgerforeningers Samvirke om at afvikle en række temadebatter, som over det næste års tid vil blive bragt i spalterne med holdninger, meninger og ikke mindst drømme om Bornholms udfordringer og muligheder.

Ambitionen er hver måned at starte en ny længerevarende debat af et emne.

Første tema var Bornholms rolle i Østersøen, og i dag skydes det andet tema i gang: Energiøen."
2023-04-17 00:00:00,Vision for et særligt sted,Bornholms Tidende,"Vi ser frem til at præsentere et foreløbigt bud på Boliger til Residential College Bornholm.

Vi går ind i en ny æra, når Bornholm bliver centrum for den grønne omstilling i Østersøregionen. Planen er, at der skal produceres grøn strøm svarende til tre millikoner danske husstandes elforbrug.

Men eventyret stopper ikke her. Der vil blandt andet komme et hav af muligheder for at udvikle og teste nye teknologier til at omsætte og lagre energien fra vindmøllerne.

Bornholm bliver centrum for et projekt af dimensioner, som kaldes en marsmission for det danske energisystem.

Energiøen er dog ikke en fjern planet. Der begynder at tegne sig et billede af et projekt, som får stor betydning for øen. Set her fra Campus Bornholm tegner der sig nogle muligheder, som vi tidligere kun har turdet drømme om.

Virkeligheden for øens uddannelsesinstitutioner er nemlig, at gruppen af unge mellem 15 og 24 år de seneste 10 år er blevet reduceret med 21 procent. Det har givet udfordringer med at sikre et godt studiemiljø og med at få skolernes økonomi til at hænge sammen. For de bornholmske virksomheder er virkeligheden en stigende mangel på kvalificeret arbejdskraft i både den offentlige og den private sektor. Dertil kommer, at en stor del af den nuværende arbejdsstyrke nærmer sig pensionsalderen.

Én ting er sikker: energiøen vil medføre flere job - men hvilke og hvor mange? Det har Center for Regional og Turismeforskning i Hasle (CRT) undersøgt, og de offentliggør senere på måneden en afdækning af kompetencebehovet i forbindelse med energiøen. Det er indlysende, at anlægs-og driftsopgaver vil medføre behov for en markant udvidelse af arbejdsstyrken, men der bliver også brug for folk til mange andre brancher, når der kommer flere mennesker til øen og flere skal serviceres med alt fra dagligvarer til tandlægebehandling.

Vi har en enestående chance for at komme på landkortet både som energiø og uddannelsesø, men det sker ikke af sig selv. Vi skal hurtigst muligt i gang med at skabe gode rammer for at tiltrække elever og studerende fra ind-og udland, så energiøen også bliver en katalysator for et løft af det samlede uddannelsesmiljø på Bornholm. Det vil også gøre os mere ligeværdige som samarbejdspartner for andre uddannelsesinstitutioner.

Det er ikke historien om mangel på, som skal trække folk til. Det er historien om Bornholm som centrum for den grønne omstilling, historien om testøen, hvor nye teknologier udvikles i samspil mellem virksomheder, forskere, studerende og brugere.

Historien om et levende laboratorium med højt til loftet, hvor faggrupper mødes på tværs af landegrænser, fag og erfaring. Historien om en ø i transformation, som kan tiltrække virksomheder og universiteter med ressourcer og interesse i at investere og få del i det grønne eventyr.

Vi har efterhånden gode erfaringer med at få ting til at lykkes på trods af øens beskedne indbyggertal og på trods af små ungdomsårgange.

Uddannelserne samarbejder til hinandens bedste, og det samme gør vores samarbejdspartnere i Baltic Energy Island (BEI), som inviterer til bredt samarbejde fra deres nye base i Rønnes gamle elværk.

Elværket skal danne rammen for et bæredygtigt videns-og læringsmiljø for grøn energi rettet mod studerende, forskere, lærlinge og andre gæster. Det bliver et stærkt fagligt miljø, som Campus vil få udbytte af og omvendt.

Håbet er, at vi får skabt et uddannelsesmiljø, som tiltrækker unge fra andre dele af landet som et helt nødvendigt supplement til øens egne unge. Udover at sikre et højt fagligt niveau er det nødvendigt at vi få skabt et sted, hvor studerende, lærlinge, forskere m. m. kan bo.

Nu har vi en historisk mulighed for at skabe et sted hvor studerende, lærlinge, forskere m. fl. kan bo i kortere eller længere perioder.

Vi arbejder tæt sammen med BEI og DTU om dette, og da DTU beskriver deres aktiviteter på Bornholm under hatten Residential College Bornholm, er arbejdstitlen for vores vision indtil videre Boliger til Residential College Bornholm.


BOLIGER TIL RESIDENTIAL COLLEGE BORNHOLM

Øens uddannelsesinstitutioner, DTU, virksomheder med flere er enige om, at vi har behov for Boliger til Residential College Bornholm. Derfor har vi taget initiativ til et partnerskab med deltagelse af BEI, Bornholms Regionskommune, DTU, Bornholms Hospital, Bornholms Museum, Campus Bornholm, Bornholms Sundheds-og Sygeplejeskole, Københavns Professionshøjskole og Copenhagen Business Academy.

Sammen har vi gennem snart halvandet år arbejdet på en vision om at få skabt et attraktivt og synergiskabende uddannelsesmiljø, som både tiltrækker unge fra andre dele af landet og dermed styrker vores eksisterende ungemiljø på Bornholm. Stedet skal være tæt koblet til Bornholm som Energiø, til Baltic Energy Island og til øens uddannelsesinstitutioner.

Vi tænker i kloge kvadratmeter, og de faciliteter vi tilsammen råder over i form af idrætsfaciliteter, kantine og andet skal indgå i den samlede løsning.

Det er håbet, at stedets beboere, som kun er her i en begrænset periode, vil få kendskab til øen og dens erhvervsmuligheder, og at det vil give nogle lyst til at vende tilbage og etablere sig her. For det er der hårdt brug for.

Vi har nedsat en arbejdsgruppe med repræsentanter for de forskellige aktører. Takket være økonomisk støtte fra Sparekassen Bornholms Fond og Bornholms Brandforsikring har vi kunnet købe såvel arkitektfaglig bistand og rådgivning til, hvordan vi organiserer og finansierer stedet.

Frem til juni arbejder vi med at beskrive projektet i et såkaldt rumprogram. Vi skal ikke til Mars, men der er brug for at få beskrevet de kommende brugeres behov så præcist som muligt.

Det er helt afgørende, at vi får skabt et sted, som passer til brugernes behov og til deres økonomiske formåen. Derfor skal vi også sikre, at pladsen udnyttes bedst muligt året rundt. Kommende brugergrupper og andre interessenter inddrages i projektet gennem interviews, som vores rådgivere hjælper med at gennemføre. Vi arbejder på flere mulige scenarier og herunder mulige placeringer og flere mulige ejerforhold.

Vi ser frem til at præsentere et foreløbigt bud på Boliger til Residential College Bornholm og glæder os til at præsentere ideen og materialet for fonde, investorer, myndigheder og andre, som også kan se nytten af stedet.


INGE PRIP

Direktør for Campus Bornholm og formand for styregruppen for Boliger til Residential College Bornholm."
2023-04-18 00:00:00,Vær med i debatten om energiøen,Bornholms Tidende,"Vi har brug for gode ideer til fremtidens energiø.

Vi har længe diskuteret erstatninger og tårnhøje landanlæg her på Bornholm, og nu har både kommunalbestyrelse og administration sat turbo på udviklingen af Bornholm som energiø. Tidligere skulle vi være bright green island, men flisafbrænding, affaldssammenblanding, dieselfærger og gamle biler har lagt en dæmper på den skinnende grønne ø.

I stedet er vi udefra blevet påført en gigantisk milliardinvestering, der for statens vedkomne svarer til værdien af omkring 200 nye Express 5-færger. Dertil kommer næsten det samme beløb i ekstra havmøller fra CIP/ Ørsted og tilmed et muligt brintanlæg til at lave strømmen om.

Vi kommer til at vælte os i anlægsbyggeri og store strømmængder.

Spiller vi kortene rigtigt, bliver strømmen også til store mængder spildvarme, efterspørgsel på spildevand og test af masser af ny teknologi.

Bornholm er i den sammenhæng et lille samfund, hvor der er kort fra tanke til handling. Vores relativt små virksomheder kan det meste, som de sætter sig for. Vi er ikke en ø med store internationale selskaber med tunge ledelsesstrukturer og stærke og ubøjelige rutiner bygget på gigantiske omsætningssummer.

Vi har evnen til at tilpasse os og gøre, hvad der er snusfornuftigt.

Den skal vi udvikle. Historien om vindmøllefabrikanterne, der bliver overrasket over bornholmske maskinværksteder, der knokler natten over for at blive færdige, er vores guld.

Hvis vi kan løfte den agilitet til også at være stærke på ideerne ligesom Jensens industrivaskemaskiner, Beck Packs unikke fiskeindpakning og Hasle Refactories geniale skortstensklinker, har vi mange skud i bøssen i de kommende år.

Men hvordan gør man det? Klicheen er at hoppe i arbejdstøjet og komme i gang. I praksis er det samarbejde mellem kommune, stat, firmaer og uddannelsesinstitutioner og konstruktive input fra borgerforeningerne som skovhegnet Elmindingen rundt om landanlægget og ideen om fiskeynglende rev mellem vindmøllerne.

Byd de midlertidige anlægsarbejdere på boligmulighed på byggegrunde ude på øen og gør det attraktivt at bygge holdbart og energivenligt. Det kan løfte os.

Den største mængde blivende arbejdspladser ligner lige nu spildvarmeindustrien. Bliver der brintanlæg, får vi måske syv gange så meget spildvarme, som vi bruger i fjernvarmen. Skal vi gro tomater i opvarmede drivhuse, eller kan vi bevæge os længere op i værdikæden med den billige varme vi får til rådighed? Alle er velkomne til at byde ind. I de næste fem uger lægger vi papir og it-server til at bringe debatindlæg fra hele Bornholm og Danmark om ideer til at komme i gang med energiøarbejdet. Debatten hedder ' Hvor drømmer vi os hen', og kulminerer i en debatsalon i det gamle elværk i Rønne den 23. maj klokken 16.30."
2023-04-18 00:00:00,Demokratisk underskud i vigtige energibeslutninger,Bornholms Tidende,"Det må være en fælles interesse og ambition, at store og vigtige beslutninger, der fastlægger vores energiinfrastruktur de næste mange årtier, ikke skal listes ind af bagdøren, men træffes på et frit, forudgående og informeret grundlag.

Ude i verden opererer man med princippet om, at når en stat for eksempel vil gennemføre et stort infrastrukturprojekt i et område, der tilhører en oprindelig befolkningsgruppe, så skal der foreligge et ' frit, forudgående og informeret samtykke' fra denne gruppe. Det er altså ikke nok at opnå samtykke, hvis det ikke hviler på en fri beslutningsproces; hvis det først søges efter, at de vigtige beslutninger er truffet; eller hvis det ikke hviler på et oplyst grundlag.

Det er på mange måder nogle ganske velkendte og sunde principper, som også de mange statslige og kommunale høringsprocesser, der hvert år gennemføres, hviler på - når man ønsker at anlægge et nyt boligområde, udvide en virksomhed eller opføre en energiø.

Eller i hvert fald burde hvile på. For når det handler om de mange beslutninger, der i disse år træffes i forbindelse med omstillingen af energiproduktionen væk fra fossile brændsler og opbygningen af en ny energiinfrastruktur, så tyder noget på, at disse grundlæggende demokratiske principper faktisk ikke efterleves.

Sidste år ved denne tid - den 11. april 2022 - indkaldte Energistyrelsen til en supplerende høring i forbindelse med Energiø Bornholm med et notat om ' overplantning', altså det at øge antallet af møller på den samme plads ud over, hvad man normalt ville gøre. Her invitererede man offentligheden i bred forstand og også Bornholms Regionskommune til at indsende holdninger til og bud på, hvilke forhold man ønskede belyst, i forhold til at træffe beslutning om der skulle åbnes mulighed for en øget mølletæthed i forhold til det forestående udbud af Energiø Bornholm.

Det seks sider lange notat fra Energistyrelsen opremser en række emner, man kunne overveje at undersøge for at vurdere den miljømæssige betydning af en sådan ' overplanting'. Det, som notatet imidlertid ikke siger noget om, er baggrunden for, at ideen om ' overplanting' pludselig dukkede op og nødvendiggjorde en supplerende høringsproces.

Alt, hvad Energistyrelsen siger i notatet, er, at den i forbindelse med arbejdet med Energiø Bornholm har vurderet, ' at det er hensigtsmæssigt at holde en dør åben for, at der på et senere tidspunkt kan træffes politisk beslutning om eventuel ' overplanting' for havvinden.' PTX IND AF BAGVEJEN? Det, som Energistyrelsen her fortier, er, at denne vurdering bygger på en såkaldt mini-markedsdialog, som Energistyrelsen udførte i marts 2022, altså forud for udsendelsen af notatet, med såkaldte markedsaktører, altså de selskaber, som kunne tænkes at have interesse i at byde på opførelsen af havvindmølleparkerne syd for Bornholm.

Konklusionerne fra denne mini-markedsdialog kan man læse om, hvis man graver sig lidt dybere ned på Energistyrelsens hjemmeside. Her fremgår det, ' at der er enighed blandt markedsaktørerne om, at overplantning vil gøre udbuddet mere attraktivt, og at de fleste markedsaktører nævnte muligheden for PtX-produktion i forbindelse med overplanting.' Hvis vi vender tilbage til principperne om ' frit, forudgående og informeret samtykke', så ville et samtykke til overplanting opnået på baggrund af Energistyrelsens høringsnotat nok kunne karakterises som frit. Det vil derimod være langt mere tvivlsomt, om et samtykke opnået på baggrund af Energistyrelsens høringsnotat vil kunne karakteriseres som hverken ' forudgående' eller ' informeret'.

For hvis begrundelsen for at ville muliggøre ' overplanting' er, at potentielle bydere på opstillingen af havvindmøllerne syd for Bornholm, så vil kunne forvente at kunne etablere PtX-produktion på Bornholm, var det så ikke det, offentligheden skulle spørges om? Og er det overhovedet rimeligt at lave et havvindsudbud, der giver mulighed for overplanting, og således give de såkaldte ' markedsaktører' en forventning om, at de vil kunne etablere PtX-produktion i forbindelse med opstillingen af havvindmølleparkerne, hvis man ikke har sikret et ' forudgående' og ' informeret' grundlag for en beslutning om det ønskværdige i og konsekvenserne af en eventuel PtX-produktion? Desværre er det ikke kun Energistyrelsen, der med høringsnotatet svigter de grundlæggende demokratiske principper om et forudgående og informeret samtykke. Også den offentlige energiø-debat, som Bornholms Regionskommune har igangsat, senest med borgermødet i Rønne den 30. marts 2023, lader meget tilbage at ønske, når det gælder om at skabe et frit, forudgående og informeret grundlag for drøftelserne om de store energibeslutninger, vi står overfor i disse år. Uanset hvad man måtte mene om PtX, så må det være en fælles interesse og ambition, at store og vigtige beslutninger, der fastlægger vores energiinfrastruktur de næste mange årtier, ikke skal listes ind af bagdøren, men træffes på et frit, forudgående og informeret grundlag. Det er vel i bund og grund det, der kendetegner et demokrati. Evner eller tør vi ikke det, risikerer Bornholm, for nu at bruge Jakob Seerups billede fra en artikel bragt i Tidende i sidste uge, ikke bare at blive et potentielt østersøisk Saudiarabien i energimæssig forstand, men også i demokratisk forstand."
2023-04-20 00:00:00,CRT: Power-to-x er nøglen til tilflytning,Bornholms Tidende,"Med to store havvindmølleprojekter omkring Bornholm og et tilhørende elektrolyseanlæg i stor skala på land vil Bornholms befolkning kunne vokse med over 1.600 mennesker i 2030, vurderer Center for Regional-og Turismeforskning i ny undersøgelse om energiøens varige jobskabelse og bosætningseffekt. Målet på 42.000 indbyggere vil være inden for rækkevidde, hvis der opstår nye følgeerhverv, der kan udnytte spildvarmen, men uden lokal power-to-x-produktion kommer befolkningstilvæksten ikke op på det niveau, fastslår CRT.

H vordan vil energiøen påvirke størrelsen på den bornholmske befolkning? Det spørgsmål har Center for Regional og Turismeforskning (CRT) med et kvalificeret kig i krystalkuglen forsøgt at besvare.

Lad os starte med hovedkonklusionen: CRT's bud er, at en energiø med både statens og CIP/ Ørsteds havvindmølleparker samt et power-to-x-anlæg på bornholmsk jord vil kunne løfte befolkningstallet med 1.650 personer i 2030. Fra 39.600 til over 41.200 - altså to tredjedele af vejen mod de 42.000 indbyggere, som kommunalbestyrelsen har som erklæret mål.

Forudsætningen for denne varige beskæftigelseseffekt er, at vindmølleparkerne skal etableres med Rønne Havn som installationshavn og serviceres fra bornholmske havne samt at der bygges et elektrolyseanlæg på 3 GW, skriver CRT.

Undersøgelsen er bygget op om tre scenarier for energiøen. 1. Bornholm som servicehavn, 2. Bornholm som servicehavn og installationshavn samt 3. Servicehavn, installationshavn og power-to-x-produktion.

Driften af landanlægget indgår også i tallene, men de to væsentligste funktioner ud fra et beskæftigelsesperspektiv er servicehavn og power-to-x.

En servicehavn for den statslige havvindmøllepark vil skabe 190 nye årsværk. I disse tal er CIP/ Ørsteds foreslåede havvindmølleparker på 3 gigawatt øst for Bornholm ikke indregnet, men CRT vurderer, at beskæftigelseseffekten bliver dobbelt så stor, hvis disse parker realiseres med servicering fra Bornholm, formentlig fra Nexø. Et powerto-x-anlæg vil give 150 årsværk, når det er i drift, men et så stort elektrolyseanlæg vil være afhængig af, at CIP/ Ørsteds idé om flere enorme havvindmølleparker bliver til virkelighed.

Omdrejningspunktet for undersøgelsen er politikernes drøm om at nå op på de 42.000 indbyggere, der menes at gøre lokalsamfundet mere økonomisk bæredygtigt, og kommunens fremtid væsentligt lysere.

CRT spørger sig selv, i en udsendt pressemeddelelse, om energiprojekterne kan bringe indbyggertallet nær de 42.000 i 2030.

"" Det korte svar er ifølge analysen: Ja, Energiø Bornholm har potentialet til at bringe antallet af bornholmere op nær 42.000, men det kræver et power-to-x-anlæg,"" skriver CRT.

Beregningerne indeholder ikke bud på nye erhverv og arbejdspladser, som kan få grobund på grund den innovative teknologi, de store strømmængder eller den overskudsvarme, der potentielt kan udnyttes fra et elektrolyseanlæg eller transformatorstationen på Sydbornholm.

"" Det er umuligt på det nuværende grundlag at sige, hvor mange virksomheder og job, der realistisk kunne ligge i disse grønne erhvervsmuligheder.

Omvendt ville det være urealistisk at forestille sig, at der ingen nye energirelaterede virksomheder vil komme til øen som følge af energiøinvesteringerne"", skriver CRT.

Undersøgelsens tal og konklusioner er baseret på en antagelse om, at alle de varige job skal besættes af tilflyttere, da der i forvejen er "" tilnærmelsesvis fuld beskæftigelse"" inden for de brancher, der bliver påvirket mest af energiøinvesteringen, som CRT skriver. Desuden antager CRT, at hver ny arbejdsplads på energiøen både vil give beskæftigelse til en partner og resultere i en afledt effekt på beskæftigelsen blandt underleverandører og i de brancher, der på anden måde får gavn af den stigende økonomiske aktivitet på Bornholm. Endelig antager CRT, at tilflytterne til energiøen vil have samme familieprofil som de seneste års tilflyttere, og på den måde kan det beregnes, hvor mange ekstra børn der bringes til Bornholm.

Disse antagelser betyder for eksempel, at når der ansættes 150 mand til at drive et power-to-x-anlæg, så ender den øgede beskæftigelse 255 personer, mens befolkningstallet vokser med 301 ifølge CRT's tal.

De nævnte tal ovenfor omfatter de mange ansatte, der vil være indkvarteret midlertidigt på Bornholm i anlægsperioden. Byggeriet af havvindmølleparkerne, højspændingsstationen, et eventuelt power-to-x-anlæg og hele elinfrastrukturen vil bringe en masse folk til øen. CRT anslår, at der bliver brug for midlertidig indkvartering på op til godt 1.900 årsværk, når anlægsaktiviteten er på sit højeste i 2028. I alt er der tale om cirka 5.300 årsværk mellem 2025-2029, og i de fem år estimerer CRT, at de indlogerede medarbejdere vil lægge et samlet forbrug på 662 millioner kroner.


BLIVER BOENDE EFTER BYGGERI

Det har tidligere været fremme, at Energinet skal bruge mindre end en håndfuld medarbejdere til at drive den automatiserede højspændingsstation på Sydbornholm. Alligevel vurderer CRT, at byggeriet af landanlægget vil resultere i en direkte beskæftigelsesforøgelse på 40 personer - og 75, når de afledte effekter medregnes.

Direktør Anne Thomas forklarer, at fordi bygge-og anlægsprocessen varer flere år, antager CRT, at en vis portion af de folk, som tager job på Bornholm for at være med til at bygge højspændingsstationen eller et elektrolyseanlæg, ender med at blive boende på øen.

- Når en tilflytter er flyttet hertil og har været her i en periode, regner vi ham for at indgå i det bornholmske arbejdsmarked.

Det er derfor, vi taler om varig beskæftigelse.

CRT's bud på befolkningstallet i 2030 er altså baseret på en forventning om, at nogle af de tilrejsende medarbejdere forbliver i de lokale håndværkerfirmaer, når energiøens komplekser står færdige.

Samme mekanisme gælder for installationen af havvindmølleparkerne til Energiø Bornholm. Her antager CRT, at den varige beskæftigelse vil stige med 60 personer, da mere end 500 mennesker vil tage ophold på Bornholm, når vindmølleparken syd for land skal etableres.

Fordi der på Bornholm er mangel på faglært arbejdskraft, og mange beskæftigede går på pension de kommende år, forudsætter CRT, at en tilvækst i beskæftigelsen vil kræve, at der flytter et tilsvarende antal mennesker til kommunen - Selv hvis opgaverne til energiøens projekter går til lokale virksomheder, er det tilflyttere, der skal tage dem, fordi vi har et mættet arbejdsmarked, siger Anne Thomas.

På en såkaldt videnscafé tirsdag præsenterede CRT resultaterne fra undersøgelsen, og i maj offentliggøres en mere udførlig rapport, der må formodes at indeholde en oversigt over referencer og kilder, der indtil videre er fraværende i det 12 sider lange notat "" Bornholms vej til vækst"", som forskningsinstitutionen med hjemsted i Hasle præsenterede tirsdag. CRT's undersøgelse er støttet økonomisk af National Center for Grøn Energi, som er finansieret af social-og regionalfondsmidler fra EU."
2023-04-20 00:00:00,Uden brint blegner energiøens vækstpotentiale,Bornholms Tidende,"De store energiprojekters effekt på tilflytningen og beskæftigelsen bliver næsten tre gange større, hvis CIP og Ørsteds planer om brintproduktion i stor skala på bornholmsk jord kan realiseres. Falder projektet til jorden, vil en servicehavn med et par hundrede beskæftigede blive energiøens primære kilde til arbejdspladser.

C enter for Regional-og Turismeforskning (CRT) vurderer i en ny undersøgelse, at befolkningstallet på Bornholm i 2030 kan nå op på cirka 41.200 personer, hvis Copenhagen Infrastructure Partners (CIP) og Ørsted får grønt lys til at realisere deres brintprojekt på Bornholm. Idéen, som har været kendt siden august, omfatter byggeriet af to havvindmølleparker på i alt tre gigawatt i den østligste del af dansk farvand.

Parkerne skal omsætte energien til brint i et elektrolyseanlæg på bornholmsk jord.

CIP/ Ørsted-projektet vil ifølge CRT's data øge den lokale beskæftigelse med 900 personer i varige job og bidrage til, at indbyggertallet vokser med 1.070 personer. Når energiø-projektet lægges oveni, bliver befolkningsplusset 1.650 personer - og i disse tal indgår vel at mærke ikke erhvervsmulighederne, som de kolossale mængder overskudsvarme fra PtX fører med sig.

Uden CIP/ Ørsted-møllerne og power-to-X rummer energieventyret "" blot"" 578 ekstra indbyggere og 490 beskæftigede, når alle afledte effekter regnes med. De mest håndfaste job til Energiø Bornholm er de cirka 190 stillinger, som skabes omkring en servicehavn.

Ifølge CRT's model vil den samlede jobskabelseseffekt ved power-to-X være omkring 480 varige beskæftigede, hvoraf 150 skal indgå driften af et elektrolyseanlæg på tre GW. Resten er afledte arbejdspladser.

Dertil kommer cirka 500 beskæftigede som følge af de østlige havvindmølleparker, der kræver service fra land i samme omfang som energiøens parker syd for kysten.

Om dette potentiale nogensinde kan blive udløst, vil både afhænge af lands-og lokalpolitiske beslutninger.


HØJAKTUELT POLITISK EMNE

Disse dage kommer regeringen med vigtige udmeldinger om energipolitikken og fremtidens satsning på brint, power-to-X og vindenergi. Efter onsdagens energitopmøde, Grønt Marienborgmøde, som statsministeren står i spidsen for, kan der ifølge Tidendes oplysninger komme nyheder frem, der kaster nyt lys over mulighederne for at etablere et power-to-X-anlæg i stor skala på Bornholm. Regeringens beslutning i februar om at suspendere åben dør-ordningen skabte tvivl om vindmølleprojekterne, som CIP sidste sommer søgte om tilladelse til at opføre via ordningen.

Efter CRT offentliggjorde undersøgelsen onsdag henvendte Tidende sig til CIP for at få en status. Før Marienborg-mødet onsdag ønsker CIP ikke at fortælle nærmere om, hvor langt de er nået med at udvikle den bornholmske projektidé. I det hele taget har det siden december ikke været muligt at få nogen kommentarer fra selskabet.

CRT's oplysninger om power-to-X-projektet fortæller en del om størrelsen på det elektrolyseanlæg, som CIP og Ørsted ønsker at opføre. Byggeriet vil kræve, at der indlogeres mandskab på Bornholm svarende til 1.018 årsværk om året fra 2027 til 2029, altså mere end 3.000 årsværk samlet set. Til sammenligning vil højspændingsstationen på Sydbornholm kræve 340 årsværk per år fra 2025 og fem år frem. Arbejdskraften til installationen af havvindmølleparkerne til Energiø Bornholm (kun det statslige projekt, ikke CIP og Ørsteds) tæller 550 årsværk i et enkelt år.

Ifølge CRT's direktør Anne Thomas stammer PtX-informationerne i undersøgelsen hovedsageligt direkte fra CIP/ Ørsted, og forskerne har prøvet at holde tallene op mod erfaringerne fra de få steder, hvor man har været tidligt i gang med at bygge store elektrolyseanlæg.

På Bornholm findes der kritiske røster af idéen om PtX. Forbruget af vand til processen er et af problemerne, som blandt andre medlemmer fra Enhedslisten har påpeget.

Disse miljø-og ressourcehensyn nævnes ikke i CRT's undersøgelse, og det er gode grunde til, fortæller Anne Thomas.

- Vi ser ikke på, om det er en god idé med power-to-X, men udelukkende på, om det vil bringe os tæt på 42.000 indbyggere, forklarer direktøren.


MED OG UDEN CIP/ ØRSTEDS BRINTPROJEKT

Scenario 1: Kun Energiø Bornholm mod syd (med en lokal service-og installationshavn): Varig befolkningstilvækst: 578 personer Samlet øget beskæftigelse: 490 personer Direkte beskæftigelse: 290 personer, som er fordelt på 190 ansatte på servicehavnen samt 40 fra landanlægget og 60 fra installationshavn.

Scenario 2: Både Energiø Bornholm (syd) og CIP/ Ørsteds parker (øst) inkl.

power-to-X: Varig befolkningstilvækst: 1.650 personer Samlet varig ekstra beskæftigelse: 1.400 personer Direkte beskæftigelse: 290 fra Energiø Bornholm, 232 fra power-to-X-anlæg samt ca. 290 til havvindmølleparker mod øst.

Nb: Det sidste tal er usikkert, da CIP og Ørsteds foreslåede havvindmølleparker ikke indgår direkte i CRT's undersøgelse, hvor det anslås, at det vil kræve cirka lige så mange hænder at bygge de østlige havvindmølleparker som parkerne til Energiø Bornholm."
2023-04-20 00:00:00,Metal forudser en folkevandring af faglærte,Bornholms Tidende,"Formand Klaus Holm i Metal Bornholm tror, at Energiø Bornholm vil medføre en positiv erhvervsudvikling med behov for en masse faglært arbejdskraft.

B ornholm står på tærsklen til en ny æra som foregangsø for grøn omstilling, med hvad det indebærer af udvikling, og hos Metal Bornholm tror formand Klaus Holm på en god erhvervsudvikling til gavn for borgerne. Han er spændt på de kommende år og forventer, at alle havne og ledige områder vil blive benyttet af nye virksomheder, der vil komme hertil og blive en del af udviklingen. Det fortalte han i formandsberetningen til Metal Bornholms generalforsamling.

- Vi kommer til at se en folkevandring af faglærte, der skal være med til at bygge energiøen og alle de følgende industrier, der som små undergrundsvirksomheder vokser op, lød det fra metalformanden.

Med energiøen rykker Bornholm flere længder frem i forhold til beskæftigelse og vækst, og de faglige organisationer kikker ind i en spændende og udfordrende fremtid.

- Bornholm har stolte traditioner for at være godt organiseret. Derfor vil kommende arbejdskraft møde en stærk fagbevægelse, der giver dem lov til at blive organiseret i en klippefast arbejdsbevægelse, fortalte Klaus Holm.

Han ser Metal Bornholm og den øvrige fagbevægelse som det stærke fundament, der sikrer gode arbejdsforhold, så Bornholm ikke bliver et klondike, hvor bornholmere efterfølgende står og kikker efter toget, når det er kørt.


UDEN FAGLÆRTE BLIVER DET VED SNAKKEN

Ifølge Klaus Holm er adgangen til faglært arbejdskraft en forudsætning, hvis Danmark som samfund skal i mål med den grønne omstilling. Der skal simpelthen være faglærte nok til at gøre det hele til virkelighed.

- Manglen på faglærte bliver vor tids store samfundsudfordring. Vi kan kun blive fri af de høje energipriser og gasimport fra diktaturstater, hvis vi har de rigtige hænder og kloge hoveder. Det er faglærte, der skal bygge, drive og udvikle den grønne omstilling.

Det er dygtige hænder og hoveder, der skal producere de vindmøller, varmepumper og alle de andre produkter og maskiner, som tilsammen udgør den grønne omstilling.

Kort sagt: Hvis Danmark ikke får mange flere faglærte, bliver den grønne omstilling ved snakken.

- Alene i industrien vil vi mangle hundredtusindvis af faglærte i 2030, hvis Danmark skal reducere sin CO2-udledning med 70 procent, fortalte Klaus Holm.


ORDENTLIGE VILKÅR EN FORUDSÆTNING

I Metal Bornholm lader man det ikke være ved snakken, når det gælder behovet for faglært arbejdskraft, og man nøjes heller ikke med at organisere dele af den. Man er også bindeled for at samle industrien i en fælles markedsføring for at tiltrække arbejdskraft.

- En fælles platform gør, at vi kan vise verden omkring os, at Bornholm er en industri ø - og ikke som i daglig tale en ferieø. Vi ser alt for ofte, at vores tilflyttere ikke ved, hvad der forgår her på øen, og hvem det er, der har base herovre, sagde Klaus Holm.

Han ser det som et tegn på, at Bornholm står sammen, at stort set alle virksomheder er med i den fælles markedsføring.

- Jeg vil gå så langt at sige, at dette er, hvad der gør Bornholm unik.

Metalformanden mener, at ordentlige vilkår er en forudsætning for at få fat i den nødvendige arbejdskraft. Derfor vil Metal Bornholm her i foråret have fokus på overenskomster og besøge de få virksomheder, der ikke er overenskomstdækket.

- Skal vi tiltrække arbejdskraft ovrefra, skal vi have grundsubstansen i orden og kunne tilbyde ordentlige vilkår til lønmodtageren, lød det.

Manglen på faglærte bliver vor tids store samfundsudfordring Klaus Holm.

    Der er brug for mere faglært arbejdskraft, hvis den grønne omstilling skal blive til mere end snak, mener formand Klaus Holm hos Metal Bornholm. Arkivfoto: Allan Rieck"
2023-04-20 00:00:00,Fond indstiller sig på energiøen,Bornholms Tidende,"Bornholms Erhvervsfond gav tilsagn om støtte for i alt 17,5 millioner kroner sidste år.

18 virksomheder fik i 2022 tilsagn om tilsammen 17,5 millioner kroner fra Bornholms Erhvervsfond til investeringsprojekter. Hovedparten af bevillingerne gik til turisme, fødevarer og delikatesser samt landbrug. Ved årets udgang udgjorde det samlede udlån og tilsagn i alt 66,1 millioner kroner, der arbejder for at skabe vækst og udvikling i 91 bornholmske virksomheder, fortæller fonden i en pressemeddelelse.

- Vi ser os selv som katalysator for rigtig mange bornholmske virksomheders ønske om nyetablering, udvidelser og ejerskifte. Vi har de senere år kunnet glæde os over at have hjulpet ikke mindst turismen på Bornholm godt videre, ligesom vi også særligt understøtter fødevareproduktionen på øen, fortæller formand Charlotte Rønhof i pressemeddelelsen.

Der blev givet afslag på to ansøgninger i 2022.

Fremover håber fonden også at kunne hjælpe virksomheder til at få forretning ud af visionen om Bornholm som energiø.

I mange år har Hans-Henrik Thiesen været fondens administrator og kontaktperson til virksomhederne.

Han fylder snart 68 år og har besluttet at gå på pension til efteråret.

- Det giver os heldigvis tid til at finde en god afløser for ham, siger Charlotte Rønhof, som opfordrer potentielt interesserede til at henvende sig til fonden.

Stillingen vil blive slået op inden sommerferien."
2023-04-20 00:00:00,Bornholms vej til vækst,Bornholms Tidende,"Hvor tæt på 42.000 borgere kommer vi med energiøen?

J eg var selv til stede, da målet om de 42.000 borgere blev født. Det skete på et visionsmøde i Ystad, mens sneen væltede ned udenfor mødelokalet, hvor den helt nyvalgte kommunalbestyrelse i 2018 samledes for første gang - for at sætte retningen for den kommende valgperiode.

Der var ikke sådan, at man diskuterede frem og tilbage, om det mest realistiske bud på et mål nu hed 39.999 eller 50.000. 42.000 borgere var resultatet af et regnestykke, der blev præsenteret for os: Dette mål var vi nødt til at nå, hvis Bornholm nogensinde skulle drømme om en bæredygtig økonomi.

Intuitivt er det ikke svært at forestille sig, at der er en grænse for, hvor lille et samfund, man kan være med eget hospital, lufthavn og gymnasium. Vi kan jo se, at der er grænser for, hvor mange medicinske sengepladser man kan holde åbne, hvis der er mangel på sygeplejersker. Der skal være børn nok i et skoledistrikt, hvis ikke skolen skal lukke. Der skal købes nok ind lokalt, hvis brugsen skal holde åbent. Der skal også betales skat nok til, at vi kan lønne hjemmehjælpen.

Siden 2018 har CRT flere gange set skeptisk på, hvor gode chancerne var for, at Bornholm så faktisk kunne opnå kommunalbestyrelsens mål, og vi er nok ikke de eneste.

Nogle gange er det ikke nok at ville og skulle.

Et mål behøver ikke være realistisk, bare fordi det er nødvendigt. Og selvom der har været positive vinde de seneste fem år, så er det svært at forestille sig, at den naturlige udvikling alene, selv med en meget stor figur af Rune Holm, skulle få en flad eller svagt stigende kurve til pludselig at ligne en hockeystav.

I 2020 besluttede regeringen så, at der skulle investeres milliarder i Energiø Bornholm.

Og ikke længe efter gjorde Ruslands invasion af Ukraine, at europæiske ledere enedes om at sætte meget høje mål for investeringer i vindenergi i hele Østersøen. Der er tale om så store summer, at man dårligt kan drømme om andre og større appelsiner i turbanen i en overskuelig fremtid.

Det naturlige spørgsmål, vi stillede os i CRT, var derfor: Hvor tæt på 42.000 borgere kan vi komme med Energiø Bornholm? .


REGNESTYKKET

Inden vi ser på regnestykket, så lad os lige se på hvad vi allerede ved: ? Vi ved, hvilke brancher der bliver påvirket mest af energiøinvesteringen, det fortæller erfaringen os.

? På Bornholm er der allerede i dag indenfor disse brancher nærmest fuld beskæftigelse.

Det betyder, at de allerede i dag har udfordringer med at skaffe hænder.

? Frem mod 2030 ved vi også, at en relativ stor del af den bornholmske arbejdsstyrke vil gå på pension.

? Selv uden en energiø-investering kan Bornholm forvente stor mangel på især faglært arbejdskraft.

? Når vi ser tilbage i tiden, kan vi se, at der er en ret tæt sammenhæng mellem antallet af job og befolkningstallet. Bornholm er et populært sted at bo, hvis man altså kan finde et job.

? Vi har erfaring med, hvor mange tilflyttere, der kommer alene, og hvem der medbringer familie.

Vi må altså regne med, at den lokale beskæftigelse på Bornholm, der skal bruges til Energiø Bornholm, kan og skal tiltrækkes fra det øvrige land og fra udlandet.

Vi må så også regne med, at den tilrejsende arbejdskraft medbringer det samme antal partnere og børn som alle andre normale tilflyttere.

Så lad os vende tilbage til regnestykket.

Og lad os fokusere på det, vi kan være rimeligt sikre på: 1. For det første tror de fleste af os efterhånden på, at Bornholm får et landanlæg og bliver servicehavn for havmølleparken, når den er bygget.

2. Dernæst kan lokale virksomheder håbe på, at Bornholm også bliver installationshavn, når havmølleparken skal etableres.

3. Endelig er der hele talen om et powerto-x-anlæg. Det kan dele befolkningen lidt.

Men hvis det kommer, så vil det sandsynligvis blive af en vis størrelse for at kunne tjene sig selv hjem. Vi har brugt et eksempel på 3 Gigawatt. Det er et meget stort anlæg i forhold til dem, man kender i dag. Men interessen for alternative brændstoffer til fly og færge samt behovet for at kunne bruge store mængder energi, når vinden blæser, peger på, at den størrelse anlæg vil være en mulighed.

Nu gik CRT's opgave på at gribe knoglen og bede diverse eksperter og industrien om at dele deres erfaringer og forretningshemmeligheder: Hvor mange hænder har man brug for lokalt, i de tre dele af regnestykket.

De mange forskellige oplysninger samlede vi og lagde ind i vores store lommeregner: Den Regionaløkonomiske Model SAM-K/ LINE.


TUSIND TILFLYTTERE

Ved et landanlæg og servicehavn anslås 390 varigt beskæftigede. Svarende til en tilflytning på 460 inklusive familie. I sin mindste version kan Energiø Bornholm altså bringe os over de 40.000 indbyggere.

Bornholms rolle som installationshavn anslås at betyde yderligere 100 varigt beskæftigede og en tilflytning på cirka 120 inklusive familie.

Ved et power-to-x-anlæg øges den samlede varige beskæftigelse med 410 og dermed en samlet ekstra tilflytning på cirka 480.

Det kræver altså et power-to-anlæg, hvis det samlede befolkningstal skal i vejret med ca. 1.060 indbyggere i 2030.

Se skema til venstre Med i disse godt 1.000 tilflyttere har vi også indregnet afledte effekter. F. eks. vil der være en øget efterspørgsel efter dagligvarer, restauranter og pasningstilbud.

Dette forbrug stammer både fra alle dem, der er varigt beskæftigede med energiøen, når det hele er i drift, men vi har også taget hensyn til cirka 5.300 årsværk af midlertidigt beskæftigede, der vil opholde sig på Bornholm i kortere perioder i forbindelse med installeringen af Energiø Bornholm.

Det hele er inkluderet i de 1.060. Og vil altså kun få os op imod de 41.000 indbyggere.


GRØN VÆKST PÅ BORNHOLM

Det vi ikke har talt med, er den beskæftigelse, der kan opstå på Bornholm ved, at det bornholmske erhverv "" forgrønnes"" eller finder "" nye grønne stier"".

En forgrønnelse af det bornholmske erhverv betyder, at erhvervet vi kender i dag, finder nye måder at drive deres forretning på i kølvandet af den grønne omstilling.

Nye grønne stier inkluderer helt nye erhverv, der opstår ved tilflytning til erhvervspark eller som nye forretningsmuligheder, der opstår på baggrund af spildvarme, et avanceret elnet, data om elforbrug, mm.

Det er umuligt i dag at sige, hvor mange virksomheder og job, der realistisk kunne ligge i disse grønne erhvervsmuligheder. Omvendt ville det være urealistisk at forestille sig, at der ingen nye energirelaterede virksomheder vil komme til øen som følge af energiøinvesteringerne.

Og det vi ved er, at vi er 3.000 bornholmere, der i dag har arbejde i brancher, der enten direkte eller indirekte er meget CO2-udledende og derfor følsomme overfor CO2-afgifter, klimamål og energikriser.

Så grøn vækst er ikke længere et valg, det vil være en præmis for arbejdsmarkedet på Bornholm.


ÅBEN DØR-PROJEKTER

Nu er der jo ikke kun statens Energiø Bornholm, men også to åben dør-havmølleparker (plus den mindre borgerdrevede havmøllepark). De to åben dør-projekter er p. t. sat på standby og er derfor heller ikke medregnet. Et power-to-x-anlæg på 3 GW vil dog være afhængig af en energiproduktion, ikke kun fra Energiø Bornholm, men også fra disse to havmølleparker.

Hvis vi på baggrund af beregningerne fra Energiø med tommelfingerregning skal vurdere betydningen af de to åben dør-projekter, så er behovet for yderligere 500 årsværk ikke urealistisk. Det vil igen svare til en tilflytning på ca. 590 personer.

Dermed ville den nødvendige tilflytning bringe Bornholms indbyggertal i 2030 op på cirka 41.200 personer.

Hvor tæt på 42.000 borgere kommer vi så med Energiø Bornholm? Om de 42.000 kan nås på baggrund af Energiø Bornholm afhænger aldeles af tre ting: Det kræver et stort power-to-anlæg, og derfor kræver det også de to åben dør-projekter; og helt i mål kommer vi kun ved en forgrønnelse af det bornholmske erhvervsliv.


DEBATTEN

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt."
2023-04-21 00:00:00,Borgmesteren leverede ' et pip til en længere sang' i Folketinget,Bornholms Tidende,"Jacob Trøst havde med en lille delegation foretræde i Folketinget torsdag eftermiddag for at tale om Energiø Bornholm, kompensation og andet.

Det blev et foretræde af kort varighed, borgmester Jacob Trøst (K) med følge havde i Folketingets klima-, energi-og forsyningsudvalg torsdag eftermiddag.

Det oplyser han efter mødet til Bornholms Tidende.

Cirka 15 minutter fik den bornholmske delegation således til at fremføre sit ønske om at få klarhed over blandt andet, hvordan energiøens naboer kan blive sikret en retfærdig kompensation, og hvordan resten af Danmark bedst kan kvittere og sige tak til Bornholm for at lægge land til statens energiø.

Det var i forvejen meldt ud, at Trøst og co.

- sidstnævnte bestod i kommunaldirektør Sine Sunesen, Beof-direktør Claus M. Andersen samt Søren Møller Christensen, konstitueret direktør for konsortiet Baltic Energy Island - ville medbringe et konkret forslag til Christiansborg-politikerne om en særlig pose penge eller et højere tilskud fra statens pulje til særligt vanskeligt stillede kommuner som en mulighed, ligesom de ville spille ud med, at der skal komme blivende, permanente boliger ud af behovet for at indkvartere de op imod 2.000 ekstra mennesker, der skal have et sted at bo på Bornholm, når energiøens konstruktionsarbejde er på sit højeste i 2028.

Endvidere ville de de også tale for, at Bornholm skal kobles til strømmen fra havvindmøllerne, at anlægsarbejdet også skal give blandt andet lærlingepladser, og "" at der sikres en formidling og kommunikation af det store projekt"", som en pressemeddelelse tidligere har oplyst.

- Det var et meget kort møde, men der blev lyttet, og det var mit indtryk, at de ikke var overraskede over de ting, vi havde med, siger Jacob Trøst i telefonen fra København.

- Jeg har jo også for et par uger siden skrevet om det til alle ordførerne personligt, så de ved godt, hvad vi gerne vil. Torsdagens møde handlede ikke mindst om de tre veje, man kan gå i forhold til en kompensation til lokalsamfundet.

Borgmesteren refererer her til, at man kan sørge for at opgradere VE-loven, som skal fremme Vedvarende Energi og sikre kompensation i forhold til opførelsen af vindmøller, og hvor man sikre, at et landanlæg, en transformerstation og så videre også omfattes af den lov, så naboer kan kompenseres.

Man kan også som allerede nævnt lave en særskilt pulje til Energiø Bornholm, som man har set andre eksempler på ude i landet, og endelig kan man altså i udbuddet formulere nogle ting, som kan gavne lokalsamfundet.

- Det er alt fra lærlingepladser, krav om formidling og teknologisk udvikling og en forpligtelse i forhold til boliger. Og dertil kommer jo også vores ønske om tilkobling til energiøen, siger Jacob Trøst.


HOLDER FAST

Med den korte tid I havde, kan jeg næsten forestille mig, at der ikke kom bindende tilsagn om noget som helst? - Nej, men der blev lyttet, og man kan sige, at politikerne på Christiansborg godt kender vores ønsker, så det her var et pip i en lang sang, siger Jacob Trøst.

- Det er et vedvarende pres, som vi holder fast i, for vi skal sikre os, at de hele tiden er opdateret på, hvad vi ser af muligheder.

Så ingen konkrete tilsagn, men I fik lov at præsentere den bornholmske dagsorden, og så fortsætter processen? - Ja, og mit hovedbudskab var, at vi kan bruge det her til to ting, ud over at få grøn energi, selvfølgelig. Vi kan løfte et lokalsamfund, skabe en udvikling, og vi kan gøre Bornholm til et udstillingsvindue eller testø, om man vil. Lykkes Energiø Bornholm kan den kopieres over til andre lignende anlæg.

Det er ikke kun Bornholms interesser, vi varetager, det kan også komme resten af Danmark til gode, og i sidste ende også være til gavn andre steder i verden.

Folketingsmedlem Lea Wermelin (S) er medlem af det udvalg, som de fire bornholmske repræsentanter besøgte."
2023-04-21 00:00:00,Lokal energiforening om power-to-x: Vi risikerer at sætte skønheden over styr,Bornholms Tidende,"Bornholms Miljø-og Energiforening advarer i EU-høring mod at gennemføre power-to-x-projektet, som CIP og Ørsted har planer om på Bornholm, selvom det vil gavne beskæftigelsen og skabe markant tilflytning.

Grøn brint og brændstoffer vil give et kæmpe skub til beskæftigelsen på Bornholm og ambitionen om at nå målet om 42.000 indbyggere. Det konkluderede Center for Regional-og Turismeforskning i en undersøgelse, hvis hovedkonklusioner blev offentliggjort onsdag.

Men ikke alle bryder sig om tanken om at etablere power-to-x-produktion i stor skala på Bornholm.

Formanden for Bornholms Energi og Miljøforening (BOMEF), Peter Haag, er blandt skeptikerne, som maner til besindighed.

- Selvfølgelig er vi ikke imod, at der skabes beskæftigelse og tilflyttere på Bornholm.

Spørgsmålet er, hvad prisen er, siger han til Tidende.

Tidligere på foråret sendte han med foreningen som afsender et høringssvar til EU-kommissionen, da den behandlede internationale brintprojekter, heriblandt Copenhagen Infrastructure Partners' (CIP) brintprojekt på Bornholm.

"" BOMEF er ikke enig i påstanden om, at projektet er i overensstemmelse med Bornholms strategi om at blive et knudepunkt for vedvarende energi. Denne strategi omfatter IKKE transformationen af en ø, der markedsfører sig selv med sin naturlige skønhed, til en industripark for en eksportøkonomi, hvor en relativt lille procentdel af det økonomiske overskud forventes at komme Bornholm til gode,"" står der i høringssvaret.


ANDRE VIL REJSE VÆK

Peter Haag opfordrer til, at man belyser alle konsekvenserne ved at satse på produktion af grønne brændstoffer på bornholmsk jord - ikke kun vækstpotentialet, som CRT belyste i undersøgelsen.

- Vi prøver altid at tænke på Bornholm og en bæredygtig fremtid. Det inkluderer økonomi, men også natur og miljø, siger Peter Haag om foreningens bekymringer.

- Jeg ved ikke præcist, hvor store anlæggene er, men det virker til, at de er ret omfattende, siger Peter Haag og fremhæver samtidig risikoen for, at en omfattende industrialisering også kan få negative konsekvenser på flyttemønstret: - Man skal også spørge: Hvor mange forlader så øen igen, og hvor mange tiltrækker vi ikke, fordi vi ikke længere er den ø, vi er så glade for at markedsføre os for, siger Peter Haag.

Han påpeger, at han ikke har samme bekymringer for Energiø Bornholm og vindmølleparkens store landanlæg på Sydbornholm.

- Der er ingen emissioner fra et højspændingsanlæg, så når det er bygget, frygter jeg ikke, at energiøen har nogen negativ virkning.

DEMOKRATISK UNDERSKUD En tredje indvending fra foreningen mod CIP og Ørsteds idé er, at planerne om power-to-x indtil videre er foregået "" uden nogen diskussion med bornholmske myndigheder og lokalbefolkningen"", skriver BOMEF i EU-høringen: "" Der er allerede heftige diskussioner i gang om etableringen af landanlægget til en 2-3 GW havvindmøllepark på Sydbornholm.

Det planlagte projekt vil kræve yderligere en lignende modtagestation samt byggeriet og drift af et kemisk industrikompleks med potentielt farlige emissioner,"" står der i høringssvaret.

Miljø-og energiforeningen råder politikerne til at begrænse satsningen på grønne brændstoffer og i stedet fokusere på at reducere transportbehovet og bevæge samfundet "" væk fra privatbiler, massiv luftfart og den massive varetransport til elektrificérbare fælles transportmidler som jernbane og letbane"", skriver han.

SATS PÅ STRØMMEN "" I BOMEF mener vi ikke, at et Power-to-x (ptx) i den foreslåede størrelsesorden er en meningsfuld vej frem mod omstillingen til CO2-neutrale samfund. På grund af sin meget lave energieffektivitet og sine høje omkostninger bør ptx kun blive brugt, hvor en forbindelse til elnettet eller batterier ikke er mulige,"" lyder opfordringen.

Opgaven med at fremme elektrificeringen af samfundet er Peter Haag i øvrigt selv involveret i via det borgerdrevne havvindmølleprojekt Bornholms Havvind. Haag, som er næstforperson for borgerenergifællesskabet og forperson for et af projektets vindmøllelav, afviser, at hans vindmøllekasket påvirker bedømmelsen af CIP's projekt.

Han medgiver, at øget elproduktion vil presse markedspriserne lidt ned og dermed negativt påvirke muligheden for, at Bornholms Havvind kan opnå et afkast. På den anden side vil tilstedeværelsen af et powerto-x-anlæg på Bornholm også udgøre en fordel for Bornholms Havvind, da det vil sikre, at havvindmølleparken kan komme af med al den strøm, der produceres, når vindforholdene er optimale, og søkablet ellers i enkelte situationer kan udgøre en begrænsning.

Bornholms Miljø-og Energiforening har cirka 50 medlemmer, oplyser Peter Haag.


300.000 TON BRINT OM ÅRET FRA ELEKTROLYSEANLÆG

I EU-kommissionens energiprogram "" Projects of common interest"" (på dansk: Projekter af fælles interesse) er CIP og Ørsteds havvindmølleparker og power-to-X-anlæg med på listen over kommende projekter, der kan binde EU's energisystem bedre sammen. Gennem EU-programmet er der mulighed for at søge om medfinansiering til energiprojekter, der går på tværs af landegrænser.

Planerne for Bornholm præsenteres således i høringsmaterialet, hvor det nævnes, at projektet har en kobling til en bunkerhub på Rønne Havn, der kan forsyne skibstrafikken med grønne brændstoffer: "" Copenhagen Infrastructure Partners (CIP) har søgt om tilladelse til at udvikle to havvindmølleprojekter, Bornholm Bassin Øst (1,5 GW) og Bornholm Bassin Syd (1,5 GW), under den danske Åben Dør-ordning med forventningen om at kunne levere den første strøm i 2028. Intentionen med de vedvarende energiprojekter er, at de skal levere strøm til et storstilet (3 GWe) elektrolyse/ PtX-anlæg på Bornholm, som ligger i den prioriterede korridor BEMIP Hydrogen"" (der fokuserer på at øge forsyningssikkerheden og gøre de baltiske lande uafhængige af russisk energi, red.).

"" Formålet er at integrere variabel vedvarende elproduktion med en sikker forsyning af grøn brint og grønne brændstoffer til sektorer, der er svære at omstille i Europa, samtidig med at de understøtter en grøn europæisk brintøkonomi og EU's klimaambitioner."" "" Ud over at levere op til 300.000 ton brint årligt svarende til 2 procent af REPowerEU-målet på 20 megaton kan projektet imødekomme efterspørgslen fra det lokale brintmarked på Bornholm og understøtte øens vision om at blive Østersøens bunkerhub for grønne brændstoffer og Bornholms energipolitiske målsætning om at være klimaneutral i 2040"".

I beskrivelsen af projektet kan man desuden læse, at CIP og Ørsted har til hensigt at forbinde havvindmølleparkerne direkte til et elektrolyseanlæg på land. CIP er også involveret i en etableringen af en ny brintrørledning, der forbinder Sverige/ Finland med Tyskland og vil passere tæt på forbi Bornholm.

    Anemoner ved Risebækken - bækken skal ifølge planerne for energiøen genetableres i et naturligt slynget forløb mellem de to dele af omformerstationen på Sydbornholm. Arkivfoto"
2023-04-21 00:00:00,S vil sætte fart på at gøre energiø større med brint,Bornholms Tidende,"Kommunen skal sætte areal af til grøn energipark med power-to-x anlæg, siger Socialdemokratiet, efter at to ting blev slået fast onsdag: At regeringen vil give over en milliard kroner i tilskud til brintproduktion - og at et power-to-x anlæg vil gøre det muligt at være 41.200 indbyggere på Bornholm om syv år.

Bornholm skal op i gear med at skabe rammerne for brintproduktion på et power-to-x-anlæg og en tilhørende grøn erhvervspark ved siden af energiøens kommende landanlæg ved Sose.

Regeringen offentliggjorde onsdag, at den vil fordoble arealet til havvindmøller og sætte 1,25 milliard kroner af i tilskud til at etablere power-to-x-anlæg. Onsdag blev der ligeledes sat tal på, at et power-to-x-anlæg er en afgørende faktor i, om Bornholm vil få det fulde potentiale ud af energiøen i form af job og tilflyttere.

Socialdemokratiet finder en kommende bornholmske produktion af brint på et power-to-x-anlæg så afgørende, at partiet med det samme vil begynde at planlægge for det.

I praksis ved at udlægge det overskydende areal, som Energinet også reserverede til energiøens landanlæg, men endte med ikke at ville bruge. S vil samtidig bruge erfaringerne fra landanlægget til at sikre naboerne til et power-to-x-anlæg en fair behandling fra start.

- Med regeringens beslutning er det nu, at vi på Bornholm skal forberede os på, at der også kan etableres et power-to-x-anlæg på Bornholm, siger gruppeformand Claus Larsen-Jensen (S).

- Regeringens beslutning betyder, at de selskaber, som ønsker at etablere power-tox-anlæg, nu kommer op i gear og skal finde steder, hvor de anlæg skal placeres. I forhold til Bornholm er det interessant, at Ørsted og Copenhagen Infrastructure Partners i forvejen har varslet, at de vil etablere yderligere to store havvindmølleparker ved Bornholm ud over Energiø Bornholm.

- Det skal følges til dørs på Bornholm, så vi sikrer, at der kommer et power-to-x-anlæg på Bornholm, siger Claus Larsen-Jensen.

- Når det er så afgørende for Bornholm at få et power-to-x-anlæg, skyldes det jo også den dokumentation, som CRT har offentliggjort om, at etableringen af et power-to-x anlæg netop er det, der kan give Bornholm det nødvendige løft i antal indbyggere og økonomi, som Bornholm har et skrigende behov for, siger han.


NABOER SKAL BEHANDLES FAIR

Prisen er at afgive areal, medgiver Socialdemokratiet - og måske ikke kun det overskydende areal, som Energinet også havde reserveret til landanlægget, men valgte ikke at bruge.

- Det vil betyde, at der skal tages tilløb til, at de arealer, som Energinet ikke skal bruge til landanlægget, men som var reserveret hertil, prioriteres til en grøn erhvervspark, som blandt andet kan rumme et power-to-xanlæg.

Det kan heller ikke udelukkes, at der skal yderligere areal til en grøn erhvervspark, siger Claus Larsen-Jensen.

Både Socialdemokratiet og borgmester Jacob Trøst (K) har tidligere talt for at etablere et udviklingsselskab til at skabe og finde virksomheder til en grøn erhvervspark. S er på vej med et medlemsforslag til kommunalbestyrelsen om netop at etablere et udviklingsselskab.

- Jeg er helt opmærksom på, at det laver et større indgreb på Sydbornholm end landanlægget til energiøen, men til gengæld sikres der en koncentration geografisk på Bornholm af grønne virksomheder. Det er min holdning, at det er bedre, at bornholmerne én gang for alle får at vide, hvad der skal ske frem for, at der skal tages stilling fra sag til sag omkring arealer, der hver gang skaber usikkerhed, siger Claus Larsen-Jensen.

- Jeg er også fuldt ud klar over, at det betyder overtagelser af ejendomme og jord, og at de pågældende skal så købes op. Sagen med Energinets etablering af landanlægget har vist, at der skal ændres lovgivning, så naboerne kan få den nødvendige erstatning.

- Det venter vi på, at lovgivningen skal på plads til. Og det forventer jeg sker. Men i forhold til en erhvervspark med power-to-x kunne et udviklingsselskab jo også sikre, at vi ikke får en gentagelse af det, som vi har set med landanlæggets naboer, siger Claus Larsen-Jensen.

Det er nu, at vi på Bornholm skal forberede os på, at der også kan etableres et power-to-x-anlæg Claus Larsen-Jensen."
2023-04-22 00:00:00,Tanker om vejen mod Rønne Havn som grøn tankstation,Bornholms Tidende,"På Rønne Havn har vi en vision om at Bornholm kan blive Østersøens grønne tankstation for nogle af de 60.000 skibe, som hvert år passerer tæt forbi øen.

Skibstrafikken transporterer omkring 90 procent af al gods i verden. Medmindre vi omlægger vores forbrug, kan vi ikke undvære den transport og erstatte den.

Skibstransporten er en branche som står for cirka tre procent af verdens globale CO2-udledninger, og da de fleste skibe ikke kan benytte sig af batterier og elektricitet, er det samtidig en af de brancher, som er sværest at omstille. Derfor kommer vi ikke uden om, at vi er nødt til at have noget grønt brændstof.

De nye grønne brændstoffer indeholder kun halvt så meget energi som de fossile brændstoffer, som anvendes i dag. Det betyder, at skibene enten bliver nødt til at have større tanke om bord, eller at de skal tanke brændstof oftere.

Normalt er vi på Bornholm langt væk fra al ting, men måske ligger vi i virkeligheden lige midt i det hele, når det handler om at levere grønne brændstoffer til skibe. Og den geografiske position midt i Østersøen kan vi udnytte, når vi drømmer om at blive den nye tankstation for skibe.

60.000 skibe sejler hvert år tæt forbi Bornholm, og fremtidsprognoserne forudsiger, at det tal vil stige.

Foruden at tilbyde brændstoffer til en god pris, så er det også vigtigt, at de besøgende skibe har mulighed for at få andre ydelser. Præcis som det gælder for enhver anden tankstation. Når man tanker sin bil, er det jo også ofte, at man fylder sprinklervæske på eller køber lidt mad.

Det kunne f. eks. være, at skibe i fremtiden kan komme af med deres affald eller få friske forsyninger om bord. Måske er der noget som skal repareres eller noget af personalet, som skal skiftes ud. Og her opstår der ekstra muligheder for de bornholmske virksomheder, der allerede har stor erfaring med at servicere den maritime industri og de offshore-projekter, som er installeret ud af Rønne Havn.

Drømmen er som sagt, at Bornholm skal være Østersøens grønne tankstation for skibe, men der er lang vej endnu, før den drøm kan blive gjort til virkelighed.

For det første skal der være skibe, som kan og vil sejle på de grønne brændstoffer.

Der er endnu ikke er så mange, som kan det, men der er flere på vej på grund af krav til de nye skibe.

Men der skal også være nogen, som producerer brændstofferne. Det kan ske igennem den såkaldte power-to-x-teknologi.

Teknologien findes allerede, og stille og roligt kommer der flere og flere anlæg, som kan producere de grønne brændstoffer.

I Fredericia ligger der et anlæg, som allerede nu laver brint, og i 2023 vil European Energy bygge et anlæg i Aabenraa, som kan lave metanol til Mærsks første grønne containerskib.

Skibsfarten bruger imidlertid meget store mængder brændstof, og derfor er der brug for langt flere power-to-x-anlæg til at producere de grønne brændstoffer, før vi for alvor kan lave en omstilling af skibsfarten.

Endelig skal vi have skabt hele værdikæden mellem produktion af brændstof og til tankning af skibene, som skal bruge det.

Hvis vi skal sætte et billede på, hvad det er for en rejse, som vi er i gang med, så skal vi tænke os syv-otte år tilbage i tid. Dengang var der nogle visionære mennesker på Bornholm, som turde at tænke stort og drømme om, at Bornholm en dag kunne blive Østersøens centrum for havvind, hvor havvindmøller kunne sendes ud fra Rønne Havn, og det kunne skabe nye arbejdspladser og aktivitet i det bornholmske samfund.

Drømmen om havvind er i den grad blevet til virkelighed, med flere gennemførte projekter og endnu flere på vej.

Skal Bornholm Bunker Hub blive en tilsvarende succes, venter der på samme måde mange beslutninger og initiativer.

Men drømmen lever og bliver hver dag mere realistisk.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt.

Temaet afsluttes med en debatsalon i Elværket i Rønne tirsdag den 23. maj klokken 16.30."
2023-04-22 00:00:00,Energiøen skal også være en bornholmsk succes,Bornholms Tidende,"Det er vigtigt, at Bornholm og andre lokalsamfund er med, og på ingen måde føler sig kørt over, når projekterne skal realiseres.

Der hviler et stort ansvar på regeringen, når arbejdet med at gøre Bornholm til en energiø går i gang. Danmark har hårdt brug for mere vedvarende energi, og det er afgørende for fremtidige grønne projekter, at Energiø Bornholm bliver en succes på alle plan.

Særligt er det vigtigt, at man tager kommunen og lokalbefolkningen med om bord. Vi står overfor en tid, hvor der både bør og skal gennemføres havvindmølleprojekter i hele landet. Derfor er det magtpåliggende, at det allerede aftalte projekt på Bornholm også bliver en lokal succes.

Men hvordan sikrer man det? Jo, vi gjorde for det første, hvad vi kunne, da vi forhandlede. Nu kommer så eksekvering af aftalen, og her handler det om, at regeringen slår lyttebøfferne ud og tage højde for de lokale interesserer i projektet.

De kan med fordel starte med at orientere sig i den ønskeliste, som borgmester Jacob Trøst præsenterede forleden.

For borgmesteren er det blandt andet vigtigt, at der bliver taget højde for lokalmiljøet, og at Energiøen fører til flere arbejdspladser og flere initiativer til gavn for naturen på øen. Gode input, hvis du spørger mig. For selvfølgelig skal der også være lokale gevinster, når vi udbygger den grønne energi i Danmark.

Det kommer selvfølgelig alle i Danmark til gode, at vi får omlagt vores energikilder til bæredygtige af slagsen, men det er klart, at de lokalsamfund, som ligger særligt tæt på havvindmølleprojekter bliver påvirket på en anden måde.

Derfor er det bestemt nødvendigt, at man indtænker lokale gevinster, som den Jacob Trøst foreslår, både på Bornholm, men også i andre kommuner og byer, som i fremtiden vil stå i samme situation.

For der vil opstå flere lignende situationer.

Både klimakrisen og krigen i Ukraine gør det bydende nødvendigt, at vi i en fart får gennemført den grønne omstilling.

Og hvis den proces skal gå så gnidningsfrit som muligt, så er det vigtigt, at Bornholm og andre lokalsamfund er med, og på ingen måde føler sig kørt over, når projekterne skal realiseres. For vi skal have alle med, hvis vi skal nå i mål - og det skal vi."
2023-04-24 00:00:00,Ingen grund til misforståelser om nye boliger ,Bornholms Tidende,"Socialdemokratiet har en plan for, hvordan der kan skaffes flere nye boliger.

Ebbe Frank, direktør for Bo42, efterlyser i Bornholms Tidende, at der i Bornholms Regionskommune kommes op i gear med at få bygget flere nye boliger. Der er lange ventelister til almene boliger. Bo42 skal samtidig i gang med en stor renovering i Rønne, som for en tid tager boliger ud. Der er også brug fra mange andre typer boliger, både almene lejeboliger, ældre-og ungdomsboliger og ejerboliger.

Jeg er 100 procent enig med Ebbe Frank i hans synspunkt.

Hvad er situationen så? Der er en del byggeprojekter i gang på Bornholm, men det er ikke nok til at opfylde de nuværende og fremtidige behov for boliger. Der er tilført ekstra midler til kommunens byggesagsbehandling, og det hævdes, at det går bedre.

Det vil jeg gerne tro, men det er ikke det, jeg hører. Byggesager tager oceaner af tid. Kommunen skal op i gear og effektivitet på området, hvis vi skal lykkes med at få gang i flere byggerier.

Angående almene boliger, så har kommunen afsat millioner til den kommunale medfinansiering af nye almene boliger, men det rækker til under 100 nye boliger.

Skal der yderligere gang i flere almene byggerier, så skal der flere penge til medfinansieringen.

Pengene har kommunen ikke.

Derfor skal der tænkes nyt til, hvordan det kan løses. Det er det, Socialdemokratiet har forsøgt at give et bud på.

Energiøen vil tilføre megen ny arbejdskraft til Bornholm, som skal have noget at bo i. Der tales om 500 boliger. Vi ønsker, som andre i kommunalbestyrelsen, at de boliger skal være permanente boliger. Det betyder, at byggeriet skal i gang hurtigt, hvis det ikke skal ende i containerboliger.

Kommunen har ikke pengene til almene boliger. Derfor giver det mening at se på, om staten kan komme med den del, som kommunen ellers skal betale, eller om de firmaer, der skal bygge Energiø, eller Energinet eller andre skal levere den medfinansiering.

For skal det lykkes, skal pengene findes. Eller skal der tænkes i, at der er en aftalt bygherre, som står for byggeriet, men at boligerne efter brug kan blive almene boliger.

Jeg har ikke set, at Ebbe Frank har kunne pege på alternativ finansiering.

Dernæst er spørgsmålet: Vil vi have én stor ny by/ bydel med 500 ny boliger i tilknytning til landanlægget. Det synes vi ikke er en god løsning. Vi foretrækker at sprede byggerierne lidt mere på Sydbornholm i tilknytning til eksisterende byer og bysamfund, så disse styrkes, for eksempel med 250 boliger i tilknytning til Aakirkeby, 100 i Rønne, 100 i Nexø og 50 i Pedersker. Det er blot et forslag, som selvfølgelig kan blive anderledes. Aakirkeby tæt ved landanlægget er derfor yderst relevant. Rønne er relevant, fordi herfra udskibes havvindmøller, og der vil formentlig være efterfølgende service til havvindmøllerne. Nexø forventes også at blive servicehavn. Hvorfor Pedersker? Pedersker ligger tæt på Aakirkeby og Nexø, og bygning af flere boliger der vil understøtte det bysamfunds bæredygtighed og udvikling. Der er ikke bopælspligt i Pedersker. Men som led i dette projekt kan det jo vedtages, at der for disse boliger er bopælspligt, ligesom man undtager molelejlighederne i Nexø den anden vej vedrørende bopælspligten. Hvor der er vilje, er der vej.

Og så er der det øvrige nye boligbyggeri.

Her er der fortsat et behov for medfinansiering til flere almene boliger. Energiø m. v.

giver Bornholm en mulighed for et gevaldigt løft. Derfor er forslaget, at staten går ind og sikrer den nødvendige økonomi til at det kan ske, så Bornholms økonomiske bæredygtighed sikres fremover. Bornholm skal ikke som København fik det have Metro, overtagelse af 20.000 misligholdte huse, og oprydning i kommunens økonomi, som Dyremose og Lykketoft var arkitekterne bag. Hvorfor skulle det så ikke kunne gøres på en anden måde for Bornholm? Og så er der alle de andre kategorier af boliger, andelsboliger, ejerboliger m. v., hvor der skal gøres en indsats for at tiltrække virksomheder, og investorer, som vil sætte gang i det boligbyggeri.

Vi har en kæmpestor opgave på Bornholm, som kræver, at alle kræfter samles.

Derfor er det vigtigt, at alle forstår hinandens forslag og intentioner, så vi kan lykkes ved fælles indsats."
2023-04-25 00:00:00,Giganter med brintrør vil styrke energiøen: Projekterne understøtter hinanden,Bornholms Tidende,"ENERGI CIP og Ørsted prøver at overbevise folketingsmedlemmer om, at de skal prioritere det enorme bornholmske brintprojekt. Et af argumenterne er, at et power-to-xanlæg vil gøre det rentabelt at investere i rørledninger, som også Energiø Bornholm kan nyde godt af, hvis politikerne ønsker at stille endnu flere havvindmøller op omkring Bornholm.

En fremtid med produktion af brint og ammoniak i kæmpestor skala på bornholmsk jord og to havvindmølleparker øst for kysten har potentialet til både radikalt at ændre kommunens økonomi og naturen til lands og vands. Copenhagen Infrastructure Partners (CIP) og Ørsted, der er parate til at lave tocifrede milliardinvesteringer, har dog været tilbageholdende med at fortælle om deres bornholmske projekt de seneste måneder, efter det begyndte at stå klart, at regeringen og energimyndigheder ikke uden videre ville give et grønt lys og udstede en tilladelse til forundersøgelser. I torsdags åbnede repræsentanter fra de to selskaber op for deres tanker, da de deltog i en høring om åben dør-ordningen i Folketingets klima-, energi- og forsyningsudvalg.

Siden begyndelsen af februar har åben dør-ordningen været sat i bero. Det var denne ordning, CIP i juni søgte igennem i håbet om - uden betaling - at få stillet områder med et samlet areal på over 800 kvadratkilometer øst for Bornholm til rådighed for to havvindmølleparker. Også tre steder i Kattegat og Nordsøen prøver CIP at få adgang til store havområder, men på grund af de mange åben dør-ansøgninger og bekymringer om EU's statsstøtteregler blev ordningen sat i bero.

Onsdag meddelte regeringen, at den er parat til at justere ordningen. Det vil indebære, at havarealerne skal konkurrenceudsættes, og at ministeriet undersøger, hvilke projekter man kan arbejde videre med.

- Vi har med interesse fulgt udmeldingerne fra Marienborg i går (onsdag, red.) og er selvfølgelig meget interesserede i den kommende proces, nu hvor det ser ud til, at den delvist lukkede dør åbnes igen, sagde Magnus Brogaard Larsen, associeret partner i CIP ved høringen.


NI STOREBÆLTSBROER

Sammen med Ørsteds Søren Scherfig gav han en status på CIP's planer ved Esbjerg (ammoniak til landbruget), Hanstholm (brint), Læsø/Aalborg (flybrændstof) og de to parker på Bornholm.

- Vi identificerede disse fem projekter, som vi sendte ansøgninger ind på i maj og juni, og som udgør lidt over 6 GW. Vi taler en investering i størrelsesorden 180 milliarder kroner, hvad der svarer til ni storebæltsbroer - med power-to-X, sagde Magnus Brogaard Larsen.

Af deres beskrivelser af projekterne fik man det indtryk, at et par af de andre power-to-X-projekter, som de store havvindmølleparker skal forsyne med strøm, er længere fremme end det bornholmske. Ikke desto mindre stræber energiselskaberne efter at være klar med brintproduktion på Bornholm om fem-seks år.

- Vi ser Bornholm-projekterne være en forløber for at kunne skabe en power-to-X-infrastruktur på Bornholm, sagde Magnus Brogaard Larsen.

- Vi har allerede indsendt en ansøgning omkring et rør ned til Tyskland. Vi har kigget på arealer ved Bornholm, og hvordan man kunne lave rør til en PtX-infrastruktur.

Han uddybede, at CIP som en del af planen vil investere i rørledninger, så brint kan transporteres væk fra Bornholm. I januar annoncerede CIP og den tyske systemoperatør for gastransmission Gascade, at de går med planer om at anlægge et brintrør fra Bornholm til Lubmin. Rørledningen, der skal være en vigtig del af forsyningen til et nyt tysk brintnetværk, vil strække sig over 140 kilometer og få en kapacitet på op til hele 10 gigawatt.

CIP er også involveret i Østersø-rørledninger, der skal forbinde Sverige og Finland med Tyskland, og som kan gå via Bornholm.

Med 3 gigawatt ventes havvindmølleparkerne at blive næsten lige så store som energiøens, og det er tanken, at strømmen skal omsættes direkte til brint. Danmark har en strategi om, at der i 2030 skal være installeret 4-6 gigawatt power-to-X (brint eller forskellige brændstoffer som ammoniak eller metanol), og kan CIP og Ørsteds planer gennemføres, vil en væsentlig andel altså blive fremstillet på Bornholm.

Hvis de bornholmske åben dør-havvindmølleparker møder opbakning på Christiansborg og på ministerkontorerne, vil det skabe en fordel for Energiø Bornholm, pointerede de to energilobbyister fra CIP og Ørsted. Deres pointe er, at et grønt lys til deres projekter vil danne grundlag for at udvide energiøen med flere inden for samme areal (også kaldet overplanting), da den strøm, der bliver produceres under gode vindforhold, kan omsættes til brint. Med øget mølletæthed vil der komme strøm til overs, hvis ikke det besluttes at investere flere milliarder i kabelforbindelser væk fra energiøen.

- Vi ind ser ind i en ret stærk sammenhæng med planerne, som Energistyrelsen har skitseret for Energiø Bornholm. Det vil positivt påvirke den overplanting-mulighed, som man introducerer ved energiøen, sagde Magnus Brogaard Larsen, som samtidig betegnede hans egne projekter som ""hele instrumentale"" for udviklingen af brintinfrastruktur.

ET SPØRGSMÅL OM BÅDE-OG Ørsteds ansvarlige for udvikling af nye vindparker og power-to-X-anlæg i Danmark, Søren Scherfig, såede tvivl om, hvorvidt Energiø Bornholm kan udvides, hvis man afviser CIP og Ørsteds åben dør-projekt.

- De ekstra møller, man kan sætte op for at lave brint fra dem, er måske ikke nok til at underbygge infrastruktur ud af Bornholm. Hvis der skal bygges brintrør, skal vi gerne have mere elektrolyse og brintproduktion. Derfor understøtter projekterne hinanden. Det er ikke et spørgsmål om enten-eller, men både-og for at få økonomi i den overordnede infrastruktur, sagde Søren Scherfig fra Ørsted.

Energidirektørerne forklarede, at de siden indsendelsen af ansøgningerne for ti måneder siden har haft travlt med forberedelsen - også på Bornholm.

- Vi har lavet et meget konkret arbejde med lokalsamfundene, som er tæt på vores projekter. Vi har arbejdet tæt med interessenter på både Læsø, i Esbjerg, Hanstholm og på Bornholm for at sikre en god start på den fælles planlægning af, hvordan de her infrastrukturprojekter rammer lokalmiljøerne, sagde Magnus Brogaard Larsen.

Han oplyste, at energiinvesteringsselskabet har forhandlet kontrakter på plads med skibe og specialister, der skal indgå i forundersøgelserne.

Det er et mål i sig selv at komme tidligt i gang med brintproduktionen, og Magnus Brogaard Larsen oplyste i Tidende i efteråret, at de sigtede efter, at den første strøm kunne leveres allerede i 2027.


WERMELIN PÅ BANEN

Efter præsentationen fik politikerne i udvalget lejlighed til at stille spørgsmål. Lea Wermelin (S) bragte tankerne om et ""samfundsbidrag"" på banen, altså en betaling til de offentlige pengekasser for at høste vindenergien.

- Har I gjort jer nogen overvejelser om en foretrukken model, der set fra jeres synspunkt kunne give mest mulig havvind og samtidig sikre, at vi også passer på de fælles ressourcer?, spurgte den bornholmskvalgte socialdemokrat.

- Vi har ikke en færdig model på plads, svarede Magnus Brogaard Larsen.

- Vi har nogle idéer, og vi vil meget gerne i dialog omkring, hvordan sådan en samfundsbidragsmodel kan se ud. Vi vil dog gerne pointere, at power-to-X er en umoden teknologi, og det er forbundet med en vis risiko at investere i den, sagde CIP-direktøren.

Hvis Christiansborg stiller for store krav, er det ifølge projektmagerne ikke sikkert, at man kan få udløst det bornholmske brintpotentiale, som med CIP/Ørsted-vindmølleparkerne ifølge Center for Regional- og Turismeforskning kan give lokal beskæftigelse til 900 mennesker og øge befolkningstallet med over 1.000 personer. Ved præsentationen fremhævede CIP, at der er risiko for, at Bornholm ikke bliver en del af fremtidens brintnetværk.

""Brintinfrastruktur i Østersøen kan ende med at gå uden om Danmark som følge af manglende grundlag for elek-."
2023-04-25 00:00:00,Gruppe skriver til Folketinget om energiøen: Mange er skeptiske,Bornholms Tidende,"POLITIK 44 borgere har henvendt sig til Folketingets klima-, energi- og forsyningsudvalg for at fortælle, at ikke alle på Bornholm er lige begejstrede ved udsigten til mere industri i forbindelse med energiøen.

Ligesom Moses i Bibelen deler Energiø Bornholm vandene. I den forgangne uge kom det frem, at den kan være vejen til et befolkningstal på næsten 42.000, at lokale socialdemokrater vil gøre den større med en grøn energipark og et såkaldt power-to-xanlæg, og at den giver mulighed for at udvikle lokalsamfundet. Det er den positive side af sagen, men det er ikke hele billedet, fortæller en gruppe bornholmere i en henvendelse til Folketingets klima-, energi- og forsyningsudvalg.

De har sendt et brev, som er blevet offentliggjort på Folketingets hjemmeside. Brevet er sendt, inden borgmester Jacob Trøst (K) havde foretræde for samme udvalg torsdag, og formålet er at fortælle, at den bornholmske delegation måske ikke taler på vegne af hele øen, for eksempel i spørgsmålet om en erhvervspark på Bornholm i forbindelse med energiøen.

""Vi synes derfor, at I skal vide, at der er en lang række borgere og repræsentanter fra det bornholmske erhvervsliv, både fra området omkring det formentlig kommende landanlæg for Energiø Bornholm og fra det øvrige Bornholm, som på ingen måde nærer dette ønske"", står der i brevet, som er underskrevet af 44 afsendere.


INGEN OFFENTLIG DEBAT

Det samme gør sig gældende, når talen falder på et anlæg, som kan producere brintbaserede brændstoffer på Bornholm. Det er det power-to-x-anlæg, mange taler for i forbindelse med energiøen og andre mulige vindmølleparker i Østersøen. Men ikke folkene bag brevet til Folketingets klima-, energi- og forsyningsudvalg.

""Vi synes derfor, at I skal vide, at vi til trods for talrige såkaldte borgermøder om Energiø Bornholm endnu ikke på Bornholm har haft en offentlig diskussion af dette emne"", skriver de og tilføjer: ""Vi synes også, at I skal vide, at der blandt mange både borgere og repræsentanter fra det bornholmske erhvervsliv er en stor skepsis over for det ønskelige og det hensigtsmæssige i at etablere for eksempel brintproduktion og tilhørende produktion af såkaldte grønne brændstoffer på Bornholm"".

De 44 medunderskrivere nævner et offentligt møde den 30. marts som det seneste arrangement, hvor det ikke var muligt at stille spørgsmål og få en offentlig samtale om emnet. Det var et borgermøde, borgmesteren indkaldte til i Søndermarkshallen i Rønne.


USIKKER VANDKILDE

Ifølge gruppen bag brevet er der mange, der stiller sig meget skeptiske overfor, om der overhovedet vil være tilstrækkelige mængder vand til at forsyne en brintproduktion, særligt i lyset af de seneste klimafremskrivninger for Bornholm, da selv mængden af spildevand kan vise sig at blive begrænset og utilregnelig på grund af klimaforandringer.

""I dag er det nemlig kun cirka halvdelen af den samlede mængde spildevand, der renses på Bornholm, som er leveret fra de bornholmske vandværker. Resten er overfladevand, som med de igangværende klimaforandringer må forventes at blive usikker vandkilde"", skriver de.

Ifølge afsenderne næres der på Bornholm en stor skepsis overfor, hvilke konsekvenser etableringen af en brintbaseret kemisk industri vil have for de eksisterende, helt afgørende vigtige erhverv for Bornholm, nemlig turist- og fødevareerhvervet. Og de undrer sig over, at man vælger at placere Energiø Bornholms højspændingsstation i et både naturfølsomt og kulturhistorisk vigtigt område og overhovedet overvejer at placere yderligere energitung industri i et sådant område.

""Vi håber derfor inderligt på, at I ikke vil trække yderligere veksler på den forholdsvis store vel- og samarbejdsvilje, som det bornholmske samfund indtil nu har udvist i forhold til at lægge både land og udsigt til Energiø Bornholm"", lyder det fra de 44 medunderskrivere.


DE STÅR BAG HENVENDELSEN

44 personer har skrevet under på brevet til Folketingets klima-, energi- og forsyningsudvalg. De er: Jens-Otto A. Sonne, Susanne K. Biilmann, Lise Dandanell, Fridrik Adamsson, Torben W Jensen, Helle Holm, Jørgen Holm, Michael Ellermann, Vibeke Bue Ellermann, Jørn-Ole Sonne, Hanne Sonne, Martin Ørneborg Tykjær, Bjarne Schou, Roar Green, Sanne Landin, Jørn-Erik Koefoed, Rikke Koefoed, Rikke Juul Damgaard, Michael Jensen, Pia Jensen, Benny Hansen, Alex Winther, Maj-Britt Hansen, Niels-Erik Sonne, Annette Österlund, Birgitte Tolstrup, Ragnhild Riis, Maj-Britt Hansen, Morten Juul Nielsen, Denise Packebusc, Michael Schrøder Thøgersen, Lars Ole Andersen , Annette Andersen, Martin Ørneborg Tykjær, Sune Dandanell Jørgensen, Merete Bundsgård, Kathrine Østrem, Dorthea Baretos, Trine Juul Thomsen, Brian Orland, Ege Juul Nielsen, Carsten Eriksen, Anker Juul og Mikkel Pedersen."
2023-04-25 00:00:00,En national energiø placeret på Bornholm,Bornholms Tidende,"Had får Bornholm ud af at lægge jord, hav og udsigt til landets første energiøprojekt, spørger Jørgen Hammer.

Som borger på den kommende energiø må man meget naturligt spørge sig selv; hvad får Bornholm ud af at lægge jord, hav og udsigt til landets første energiøprojekt? Vi skal forsyne Danmark og omgivende lande med en betydelig del af den grønne energi, vi ved overgangen fra fossile til grønne brændstoffer har så hårdt brug for.

Spørgsmålene er: Får vi også dækket det bornholmske energibehov, hvad skaber det af varige arbejdspladser, og hvad indebærer det for det bornholmske samfund på det økonomiske område at lægge jord til dominerende landanlæg og hundredvis af havvindmøller i vores udsigt mod syd, der kan anfægte vores omdømme som en smuk og uspoleret turistdestination? Status er, at vi endnu ikke er stillet i udsigt at kunne få strøm fra havvindmølleparken syd for øen, ikke har sikre udsagn om hvor mange arbejdspladser energiøen vil kaste af sig på lang sigt, og at Bornholm ikke af staten får et vederlag for at lægge jord og hav til det store energiøanlæg bortset fra ekspropriationsomkostningerne til landanlægget.

Hvordan håndteres sådanne situationer i andre dele af verdenen, når stærke kræfter henter ressourcer ud af lokalsamfund, hvad enten det er mineraler eller energi. Hvis man som udgangspunkt tillader sig at mene, at det ikke børe være afgørende, om en ressource er hentet ind over eller i vandet, kunne Grønland tjene som inspirationskilde.

I Grønland skal Grønlands egne fiskere: 1) betale en 17,9 procent ressourceafgift af værdien (ved indhandling i havn) af de fangede fisk til Grønlands Selvstyre og 2) levere 25 procent af fangsten til forarbejdning på de lokale fiskefabrikker for at bidrage til den grønlandsk beskæftigelse og udvikling.

De overskydende fiskekvoter, Grønland ikke selv kan fiske, blev der for to år siden indgået en fornyet partnerskabsaftale om imellem EU og Grønland (med Danmark som mellemmand). Den forudsætter en betaling til Grønlands Selvstyre på 140 millioner euro svarende til cirka en milliard kroner for at fiske op til en aftalt mængde af de forskellige fiskearter. Derudover er det et krav, at op til 25 procent af de fangede fiskearter skal sælges til grønlandske fiskefabrikker for at bidrage til den grønlandsk beskæftigelse og udvikling.

Det er vilkår, man meget naturligt føler Bornholm og staten burde inspireres af, når så store anlæg som energiøen, der ikke er skabt til glæde for Bornholm, men til glæde for hele landet og vore nabolande, placeres på en i dansk sammenhæng økonomisk dårligt stillet ø. En kommune, der næste år må finde over 100 millioner kroner for at få budgettet for 2024 til at hænge sammen.

Kommunens dårlige økonomi er en afledt følge af de seneste 30 års omsiggribende centraliseringer. Mange må søge uddannelse og job uden for øen og efterlader øen med en aldrende befolkning og et vigende beskatningsgrundlag. Skal Bornholm have glæde af de perspektiver, der knytter sig til etableringen af energien, skal kommunen have de nødvendige økonomiske muskler til at have råd til at gribe de muligheder, der vil byde sig, og det har den ikke.

Derfor bør det som i Grønland og andre steder i verdenen koste, at mine- og energiselskaber 'tager for sig af de stedbundne ressourcer'. Det bør også indgå i projekter af denne størrelsesorden, at der søges skabt et passende antal permanente lokale arbejdspladser i det samfund, der lægger jord og hav til.

Der er tilsvarende aftaler på kryds og tværs i den vestlige verden. Men vi ser også skræmmende eksempler på misbrug af stedbundne værdier andre steder i verdenen, der ikke kommer den lokale befolkning til gode. Og dette burde selvfølgelig ikke være tilfældet - hverken i den tredje verden eller i det danske rige.


JØRGEN HAMMER

Formand for Bornholmske Borgerforeningers Samvirke Mangeårigt medlem af EU's Rural Networks Assembly som dansk repræsentant udpeget af de danske LAG'er."
2023-04-25 00:00:00,Hvor skal det hele ligge?,Bornholms Tidende,"Endnu et landanlæg og et stort power-to-x-anlæg - hvor skal det ligge, spørger Peter Loman.

I diskussionen om energiø og power-to-xanlæg er det nogle gange svært at følge med i, hvor de forskellige anlæg skal placeres. Derfor vil jeg sætte stor pris på at få større klarhed over, hvor der i øjeblikket planlægges, at de skal ligge.

Det eneste anlæg, for hvilket der er meldt ud placering, er transformatorstationen i energiøprojektet, som er planlagt til at ligge nord for Søndre Landevej, øst for Sose. Udover det skal der findes plads til Ørsted Copenhagen Infrastructure Partners anlæg, ydeligere en transformatorstation. Jeg har ikke hørt eller læst noget om hvor det skal placeres. Skal det muligvis ligge det samme sted? Og hvor er det? Området ved Sose er muligvis også det sted, hvor et power-to-x-anlæg, som eventuelt skal ligge på Bornholm, placeres. Men hvad jeg forstår, er det blandt andet i forbindelse med Ørsteds og CIPs projekter, som power-to-x har været oppe som en mulighed. Hvorfor placeres ptx-anlægget ikke ved deres transformatorstation? Eller hvorfor ikke tæt på Rønne Havn, da det er der, det brændstof, som produceres på anlægget, hovedsageligt skal bruges? Der findes allerede nu industriområder og havneområder på Bornholm. Hvorfor placeres nogle af anlæggene ikke der? Hvis anlæggene giver mange arbejdspladser, bør de placeres tæt på der, hvor folk bor, ellers bliver mange ansatte nødt til at pendle.

Og selvfølgelig skal Bornholm tilkobles energiø-projektet (strømforsyning lokalt), da det er Bornholm, som er energiøen. De milliarder som skulle have været brugt til en kunstig energiø, kan man bruge en lille del af til at forsyne Bornholm med billig strøm.

Jeg håber, at nogen i Energistyrelsen, administrationen eller kommunalbestyrelsen kan besvare mine spørgsmål."
2023-04-26 00:00:00,Ministeriet slår fast: Møllerne kommer ikke tættere på land,Bornholms Tidende,"Energiø Bornholm kan få flere vindmøller, hvis det besluttes politisk at placere møllerne tættere på hinanden. Det vil samtidig gøre produktion af grøn brint på Bornholm mere sandsynlig. Parkernes areal vil dog ikke blive udvidet, oplyser Klima-, Energi og Forsyningsministeriet.

I sidste uge omtalte Tidende en ny melding fra regeringen om, at Energiø Bornholms havvindmølleparker kan blive større, når det statslige udbud skal forberedes.

Tidende har henvendt sig til Klima-, Energi- og Forsyningsministeriet for at få uddybet denne sætning: ""Regeringen vil også arbejde videre med at forberede udbud af Energiø Bornholm, hvilket kan øge kapaciteten yderligere"".

Ministeriet fastslår i et skriftligt svar, at der ikke arbejdes på at finde nye havarealer til det i forvejen store projekt.

""Den omtalte kapacitetsforøgelse er muligheden for overplanting på 0,8 GW. Det er den maksimale kapacitet, der indgår i den strategiske miljøvurdering"", skriver ministeriet til Tidende.

Overplanting betyder, at møllerne placeres tættere på hinanden. Begrebet indbefatter også, at der installeres en højere kapacitet, end kablerne kan transportere, når vindbetingelserne er bedst. Til gengæld kan kablerne udnyttes mere optimalt, også når vindforholdene er ringere.

Muligheden for at øge den samlede kapacitet 3,8 gigawatt (GW) var kendt, da Miljøstyrelsen havde oplægget til miljøvurderingen i høring sidste år. Tidende spurgte ministeriet, om der var planer om at stille møllerne endnu tættere, men det synes ikke at være tilfældet.

""Rammerne for den overordnede planlægning, dvs. den mulige kapacitet af kommende havvindmølleparker, afhænger af de politiske aftaler. Den politiske aftale er, at der skal opsættes minimum tre GW havvind. Baseret på arealets størrelse og en overordnet vurdering af den mulige mølletæthed har Energistyrelsen valgt at miljøvurdere muligheden for at etablere havvindmøller op til 3,8 GW. Der lægges ikke op til yderligere overplantning end de 0,8 GW,"" lyder svaret.


PTX PÅ PRIVAT INITIATIV

Overplanting vil samtidig gøre det mere sandsynligt, at vinderen af det statslige udbud vil være interesseret i at etablere et elektrolyseanlæg på Bornholm.

""Der undersøges pt. mulighed for overplanting, der betyder, at den samlede kapacitet vil kunne stige op til 3,8 GW. Den mulige ekstra kapacitet i tilfælde af overplanting vil af koncessionshaveren på privat initiativ kunne anvendes til bl.a. power-to-x (ptx)"", skrev Energistyrelsen sidste år om Energiø Bornholm.

En dialogrunde, som Energistyrelsen sidste år gennemførte med potentielle deltagere i udbudsrunden, viste, at energiselskaberne har en interesse i at tænke Energiø Bornholm sammen med et elektrolyseanlæg til produktion af brint eller ammoniak. Sådan et power-to-x-anlæg vil skulle placeres på Bornholm, da der vil mangle kapacitet i kablerne til at fragte den ekstra strøm væk fra energiøen.

""Blandt markedsaktørerne er der enighed om, at overplanting vil gøre udbuddet mere attraktivt, og hovedparten af markedsaktørerne nævner muligheden for ptx-produktion i forbindelse med overplanting"", skriver styrelsen i et referat.


MINIMUM 15 KILOMETER

I svaret til Tidende fra embedsværket i ministeriet, bliver det også fastslået, at minister Lars Aagaard (M) ikke har planer om at sprede vindmøllerne ud over et større areal.

""Den grønne omstilling skal gå hånd i hånd med bl.a. miljøet og naturen, erhvervslivet og den lokale opbakning. Det er ikke muligt at udvide arealet for havvindmølleparkerne tilknyttet Energiø Bornholm, da det er omgivet af miljøbeskyttelsesområder og sejladskorridorer. Af hensyn til den lokale opbakning og for at mindske eventuelle visuelle gener har man valgt ikke at rykke opstillingsområdet tættere på end 15 km fra kysten"", skriver ministeriet.

Størrelsen på parkerne begrænses også af kabelforbindelserne, og der er heller ikke nyt at melde om på den front.

""Der er ikke konkrete planer om forbindelser til andre lande eller yderligere kapacitet til Tyskland ud over den planlagte forbindelse på 2 GW, men Energiø Bornholm forberedes til at kunne tilslutte flere forbindelser, hvilket kan blive aktuelt på et senere tidspunkt"".

Ud over eksportforbindelsen på 2 GW til Tyskland skal kabler med en kapacitet på 1,2 GW føres fra højspændingsstationen på Bornholm til Sjælland."
2023-04-26 00:00:00,"Ærgerlig Trøst: Jeg synes, jeg har gjort meget for at oplyse om energiøen",Bornholms Tidende,"Det ærgrer borgmester Jacob Trøst, at nogle bornholmere føler sig dårligt informeret, og at de ikke kan komme til orde om energiøen.

Alle er i deres gode ret til at skrive direkte til Folketinget med bekymringer om Energiø Bornholm og den udvikling, der følger med. Faktisk har borgmester Jacob Trøst (K) selv anbefalet nogle at gøre det. Alligevel ærgrer han sig over en henvendelse, 44 bornholmere har sendt til klima-, energi- og forsyningsudvalget på Christiansborg.

Det er især en del, der handler om muligheden for at komme til orde med bekymringer og kritik, der falder borgmesteren for brystet.

- Jeg er ærgerlig over, at de ikke føler sig oplyst, og at de ikke føler sig hørt. Jeg synes, jeg har gjort meget ud af at oplyse borgerne om projektet og holde en meget åben og transparent proces. Jeg er godt klar over, at der er sket meget, inden jeg blev borgmester, men det kan jeg af gode grunde ikke redegøre for, siger Jacob Trøst til Tidende.

I brevet til udvalget skriver afsenderne, at der har været holdt flere såkaldte borgermøder - senest den 30. marts, hvor der ikke var mulighed for at stille spørgsmål og få en offentlig samtale om emnet. Det møde havde Jacob Trøst selv taget initiativ til, og han er ikke enig i udlægningen af mødets karakter.

- Det tog jeg initiativ til, netop fordi jeg synes, det er vigtigt at inddrage borgerne. Det er rigtigt, at man ikke havde mulighed for at sige sin mening i plenum, men der var rig mulighed for at stille spørgsmål og tage debatter med de politikere, der var til stede, og vores medarbejdere fra regionskommunen var også til stede, så der var rig mulighed for at stille spørgsmål, siger borgmesteren.


MODSTAND ER SYNLIG

Selvom gruppen bag henvendelsen til Folketingets klima-, energi- og forsyningsudvalg tydeligvis ikke er tilfreds med den proces, der er i forbindelse med energiøen og eventuelle følgeerhverv, er det en model, Jacob Trøst har tænkt sig at fortsætte. Han forestiller sig dog ikke, at det vil få kritikken til at forstumme.

- Det er en linje, jeg har tænkt mig at fortsætte, at have en god borgerinddragelse. Men selvfølgelig, når der bliver taget en beslutning om så stort et energiinfrastrukturprojekt, så vil der være modstandere. Det er uanset, hvilket projekt af den størrelse man lægger i det danske landskab, så vil der være modstandere, og så er de i deres gode ret til at skrive til for eksempel energiordførerne, siger borgmesteren.

Hvis der er borgere, der mangler information, skal Jacob Trøst gerne levere den, siger han, og han pointerer, at der ikke er noget, der er skjult.

- Det er også synligt på Christiansborg, at det ikke er alle, der synes, at det her er det fedeste i verden. Det ved man godt på Christiansborg, siger han.

Selv lytter han gerne til spørgsmål, kritik og bekymringer, og han bærer det også gerne videre til Folketinget. Det har han allerede gjort, og han har også sagt til de folk, at de selvfølgelig er velkomne til selv at skrive direkte til energiordførerne.


MEST MULIGT UD AF DET

Når alt det er sagt, så arbejder Jacob Trøst som borgmester også i en virkelighed, hvor han skal forholde sig til et flertal og arbejde ud fra det. Samtidig er der for ham personligt og politisk tungtvejende argumenter for at gå i en konstruktiv dialog med staten om energiøen.

- Helt overordnet arbejder jeg for, at Bornholm kommer i bedre tilstand økonomisk, at vi får tiltrukket arbejdspladser og uddannelsespladser. Jeg indrømmer gerne, at det vejer meget tungt for mig, at vi får knækket den økonomiske kurve og får en bedre økonomi, så vi får bedre råd til børnehaver og skoler og plejecentre. Energiøen er vigtig for Bornholm i forhold til det. Det kan løfte Bornholm - udover den grønne omstilling, siger Jacob Trøst.

For ham handler det kort fortalt om, at Bornholm får mest muligt ud af den energiø, Folketinget har besluttet at etablere her på øen.

- Jeg tror simpelthen, at vi får mest ud af at have en konstruktiv tilgang til det - og selvfølgelig også en kritisk. Det er vi også, for eksempel i forhold til landanlægget. Vi har lagt en enorm indsats i, at landanlægget bliver tilpasset landskabet og at det tager hensyn til naturen, og der synes jeg faktisk, at det, vi er blevet præsenteret for, viser, at der er blevet lyttet, siger borgmesteren.


DIALOG MED LODSEJERE

Brevet fra de 44 til folketingsudvalget handler i høj grad om en mulig erhvervspark og et eventuelt power-to-x-anlæg, der ikke er en del af energiøen, som projektet ser ud i dag.

- Det er det næste, der kommer. Det, jeg har lagt op til inde på Christiansborg, er, at de på nuværende tidspunkt ikke skal afvise muligheden for power-to-x. Det er ikke en beslutning, der er truffet endnu, men i planlægningen skal man holde den mulighed åben for ikke at afskrive den, siger Jacob Trøst.

Hvis den tid kommer, hvor power-to-x og erhvervspark bliver aktuelt, bliver det en proces, hvor offentligheden har mulighed for at komme til orde. For Jacob Trøst vil det ikke mindst være vigtigt at gå i dialog med de lodsejere, som kan ende med at lægge jord til.

- Det giver mest mening, synes jeg, lyder det fra borgmesteren."
2023-04-29 00:00:00,Udvikling fremfor afvikling til gavn for det bornholmske samfund,Bornholms Tidende,"Vi har længe higet efter at blive 42.000 borgere, og nu står vi overfor muligheder, der ikke er set meget længe.

D er tales, skrives og debatteres meget i disse dage om Energiø Bornholm, power-to-x og de dertilhørende erhvervspotentialer - og heldigvis for det.

Emnet er for stort til, at det skal gå sagte hen, og vi skal favne dialogen. Hvilke muligheder ønsker vi som samfund at gribe, og hvordan griber vi dem? Vi har langt fra svar på alle spørgsmål, men vi er nysgerrige, indsamler viden og danner vigtige relationer, så vi har de bedste forudsætninger for at danne meninger og træffe beslutninger.

Vi skal turde italesætte, hvad vi vil, og hvordan vi vil det, men også skabe plads og forståelse for at ændringer kan forekomme.

Det er ikke tid til "" at se tiden an"", så forbipasserer mulighederne os, og jeg vil være bange for, at vi står tilbage med begrænset effekt af energiøen.

Jeg er selv født i 1980 på Bornholm midt i fiskeriets storhed, da der var liv, travlhed og penge til at tilbyde en god velfærd til de bornholmske borgere. Ovenpå fiskeriets kollaps har Bornholm, af mange grunde, i en lang årrække afviklet fremfor udviklet.

Vi er blevet færre borgere, der er mindre erhverv, og forudsætningen for den bornholmske velfærd er skrumpet. Det er kedeligt, når vi år efter år står overfor store besparelser i det kommunale budget som følge af en ø i afvikling fremfor udvikling. Det mærker vi alle, og det påvirker den ø, som vi alle har så kær og kerer os om.

Min drøm er, at vi med energiøen og de følgeerhverv, som kan indgå i symbiose med landanlæg og power-to-x og gøre brug af spildprodukter fra processen, vil medvirke til at udvikle vores samfund fremfor at afvikle. Her spiller erhvervslivet en vigtig rolle. Et stærkt erhvervsliv er nemlig en forudsætning for den bornholmske velfærd.

Arbejdspladser og velfærd hænger sammen.

Et bornholmsk erhvervsliv, der skaber arbejdspladser og tiltrækker investeringer - og dermed med skattekroner i kommunekassen, er en vigtig brik for, at Bornholms Regionskommune kan tilbyde borgerne den bedste service.

Omstilling og udvikling er bestemt ikke noget, der bare sker af sig selv, og derfor er det også vigtigt, at vi som den lokale erhvervsfremmeaktør igangsætter virksomhedsrettede tiltag, der tilskynder omstilling og udvikling, hvad enten det handler om grøn omstilling, kunderelationer, mere robuste processer eller noget fjerde. Vi skal imødekomme erhvervslivet med tilbud indenfor de erkendte behov, men jeg ser det også i høj grad som vores rolle at udfordre erhvervslivet og inspirere til at arbejde med emner, der endnu er uerkendte.

Vi skal være opdaterede på udviklingen for at være på forkant og derved være med til at gøre de bornholmske virksomheder fremtidsparate samt tiltrække de rette virksomheder til at blive en del af den bornholmske erhvervssammensætning.

Vi har mange dygtige erhvervsfolk på Bornholm, og når jeg har gæster "" ovrefra"", overraskes de altid af vores mangfoldige erhvervssammensætning på Bornholm og særligt over, at vi har så meget industri og professionelle virksomheder indenfor industrien, der er konkurrencedygtige og mange endda førende indenfor netop deres felt. I min optik er industrien en smule underspillet på Bornholm taget i betragtning deres vigtige bidrag til netop en ø i udvikling.

Energiøen fylder meget i Business Center Bornholms arbejde, og vi har i en årrække været med til at understøtte, at det eksisterende erhvervsliv griber mulighederne igennem omstilling og udvikling.

Det bornholmske erhvervsliv leverer i den grad, når det kommer til service og opgaver relateret til udskibning af havvind. Vores erhvervsliv har i en årrække arbejdet med at øge deres indsigt til offshore-branchen, knytte relationer og samarbejder og generelt stillet sig i en position, så når muligheden kom, var man klar, også selvom man i starten ikke præcist vidste, hvad muligheden var.

Så lad os nu investere i at skabe de allerbedste rammer for, at det bornholmske erhvervsliv kan blomstre til gavn for os alle. Vi skal både omstille og udvikle vores eksisterende erhvervsliv, men vi skal også sikre, at vi er en attraktiv ø for nye erhverv og byde nye virksomheder velkommen. Alt sammen i en ramme hvor vi ikke præcis kan definere "" muligheden"" eller præcis hvilke erhverv, som vi fremover kommer til at se på Bornholm, som følge af energiø, offshore-udbygning generelt i Østersøen og power-to-x. Vi ved, vi kommer til at få nye ressourcer på Bornholm i form af overskudsvarme, men også ilt der opstår, når man spalter vandmolekyler for at lave brint. Hvem vil kunne bruge disse ressourcer, og hvad vil det kræve? Der er kommet forslag på typer af erhverv, hvor det vil være attraktivt at få del i netop disse restprodukter, og derfor må vi forvente, hvis vi spiller kortene rigtigt, at en ændring i vores erhvervssammensætning vil opstå. Det sker ikke fra dag ét, men over tid. Der er nævnt erhverv indenfor fødevareproduktion med højværdiprodukter, alger og proteinproduktion, kosmetik, bioethanol, produkter der kan anvendes indenfor medicinalindustrien, tropiske badelande, CO2-fangst og meget mere. Jeg forestiller mig en ny grøn erhvervs-energiklynge bestående af flere højteknologiske og højproduktive virksomheder.

CRT er for nylig kommet med en række scenarier for "" Bornholms vej til vækst"", og tallene ser lovende ud, hvis vi formår både at være installationshavn og servicehavn til havvind samt opfører et power-to-x-anlæg til produktion af brint. Her anslås det, at power-to-x er væsentlig for job og befolkningsvækst.

Vi har længe higet efter at blive 42.000 borgere, og nu står vi overfor muligheder, der ikke er set meget længe.

Jeg drømmer om - og ønsker - en ø i udvikling, en ø som har meget forskelligt at byde på og en ø, som mine piger på henholdsvis 4, 7 og 10 år, vil finde attraktiv at bo på, når de bliver voksne qua de mange muligheder. Jeg drømmer om en ø, der har de bedste forudsætninger for både at give vores børn og unge en god opvækst, og som også kan tage sig godt af vores mange ældre borgere. Jeg ser energiø, power-to-x og de dertilhørende følgeerhverv som helt afgørende for, at min drøm om et udviklende Bornholm kan blive en realitet.

Vi skal derfor nu tage stilling til fordele og ulemper og til, hvad vi vil. Det er nu, vi skal lægge de første sten, så vi kan tiltrække nye virksomheder, innovation og forskning til Bornholm.

Mange kræfter udenfor Bornholm tror på dette potentiale og ønsker at bidrage til, at vi kan realisere potentialet.

Igennem vores erhvervsfyrtårn Baltic Energy Island er vi i gang med at tiltrække uddannelse og innovation til Bornholm, omstille og udvikle det eksisterende erhvervsliv, skabe en ramme og platform for at være stedet, hvor man lærer om energiøteknogier og grønne løsninger. Lige nu, i dette øjeblik, står vi på en hel unik affyringsrampe til udvikling af Bornholm - til gavn for os alle.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt. Temaet afsluttes med en debatsalon i Elværket i Rønne tirsdag den 23. maj klokken 16.30.

    ' Jeg drømmer om en ø, der har de bedste forudsætninger for både at give vores børn og unge en god opvækst, og som også kan tage sig godt af vores mange ældre borgere. Jeg ser energiø, power-to-x og de dertilhørende følgeerhverv som helt afgørende for, at min drøm om et udviklende Bornholm kan blive en realitet', skriver Christa Lodahl. Arkivfoto: Jacob Jepsen"
2023-04-29 00:00:00,Socialdemokratiet måtte tone forslag om boliger stærkt ned,Bornholms Tidende,"H ertil, men ikke længere. Det klare signal fik Socialdemokratiet torsdag aften i kommunalbestyrelsen, efter at partiet i adskillige måneder har vist sig meget afgørende for, hvem der kan samle et flertal.

Torsdag stod det klart, at Socialdemokratiet ikke kunne samle flertal bag sit forslag om at sætte fart i at udvikle boliger til konstruktionen af den kommende energiø, at pålægge borgmesteren at gå i forhandlinger med staten og at placere energiø-boligerne permanent i fire byer: Rønne, Nexø, Aakirkeby og Pedersker.

Herefter ændrede Socialdemokratiet igen forslaget til nu at gå på, at: "" Kommunalbestyrelsen giver hermed borgmesteren og Energiøsekretariatet opbakning til: At finde en model til og ekstern finansiering med aktører, som kan sikre at de boliger, der skal bygges til dem, der skal etablere anlægget, efterfølgende kan blive til permanente boliger på Bornholm. At de boliger, der skal bygges, så vidt muligt placeres i tilknytning til eksisterende byer og bysamfund, så deres udvikling understøttes."" Den version af S-forslaget stemte kun Bornholmerlisten og løsgængeren Jonna Nielsen imod.

Det skete efter hårde ord om det første S-forslag, der fik ord for reelt foreslåarbejde, der allerede forlængst er sat i gang. Borgmester Jacob Trøst (K) opsummerede de igangværende initiativer, før andre tog mere håndfast over.

- Min største grund til at være imod det her forslag, Claus, er at du foreslår en masse ting, der allerede er i gang. Energiø-sekretariatet arbejder allerede på at afklare mange af de her ting, sagde Kirstine van Sabben (BL).

- Men han har jo ikke noget tøj på, sagde den lille dreng, da kejseren gik forbi. Det er nu anden gang jeg ser et forslag fra Socialdemokratiet, sagde René Danielsson (DF).

- Det er på grænsen til at være plagiat. Da (Socialdemokratiets) såkaldte helhedsplan kom, stemte jeg for, selvom jeg sad og tænkte "" Det her er jo faktisk ikke nyt. Det kommer jo om en uges tid"", fortsatte han.

- Det her med at smide et forslag ind om en retning, der allerede er igangsat, er ærgerligt.

For det vidner om, at de ting der bliver drøftet i relativt lukkede fora, ender som medlemsforslag, hvor man lige kan putte en appelsin ned i sin egen turban, sagde René Danielsson.

Claus Larsen-Jensen (S) forsvarede først sig selv, Socialdemokratioet og partiets hensigt med forslaget: - Det afgørende for os er sådan set ikke politiske drillerier eller skulderklap, men at opnå det maksimalt mulige til Bornholm i forhold til energiøen. Havde vi fået alle de oplysninger, som Jacob kommer med, hvis vi ikke havde stillet det forslag? Ja, det havde vi, men senere, sagde han.

- Til Kirstine, der siger, at det alt sammen er i gang nu. Ja, i administrationen måske, men det er altså os her, der sætter retningen.

Så skal vi altså ikke diskutere, om vi kan give borgmesteren et mandat til at sætte retningen.

- Til René: Pointen er, at jeg bliver lidt træt af, at alle andres forslag bliver gjort lidt knoldede og til, at "" du ikke har noget tøj på"".

Jeg har et indtryk af, at når der kommer et forslag, som DF ikke kan lide, så er vi alle andre idioter, mens I i DF godt kan stille alle de medlemsforslag, som I vil, sagde Claus Larsen-Jensen.

- Der er ingen grund til at blive fornærmet, Claus. For vi støttede jo faktisk jeres forslag om den såkaldte helhedsplan, selvom vi sad og tænkte, at det her allerede var i gang. For vi syntes måske nok, at det var på sin plads at give Jacob et vink med en vognstang og et los i en vis legemsdel, sagde René Danielsson dernæst.

- Vi giver Jacob al opbakning til den proces, der er i gang. Men til jer siger vi nu: "" Halv gas med det her med at få skrevet sit navn på den måske mest komplekse proces, der har været i gang i regionskommunens historie"", sagde han.

    Energiøen kan øge indbyggertallet på Bornholm med næsten 2.000 mennesker. Derfor bliver der brug for nye boliger, blandt andet til dem, der skal deltage i at opføre landanlægget her. Illustration: Arkitema"
2023-05-03 00:00:00,Folk søges til enorm opgave,Bornholms Tidende,"Bornholms Museum er ude med jobannoncer for at finde de første tre arkæologer, der skal være med på undersøgelserne af det enorme område på Sydbornholm, hvor den kommende energiøs landanlæg skal ligge.

Allerede i slutningen af maj bliver der taget hul på de første cirka 60 hektar, og alt afhængigt af, hvad man finder dér, så vil arbejdet formentlig derefter tage fart.

Museumsdirektør Jacob Bjerring-Hansen forventer minimum 20 personer i arbejde i energiø-området, når de egentlige udgravninger sættes i gang i 2024 og 2025.

- Vores største hovedpine lige nu er, om vi kan finde de mennesker, siger han til Tidende.

- I alt skal vi undersøge cirka 240 hektar, og der er dermed tale om en af de største arkæologiske udgravninger i Danmark nogensinde, siger Jacob Bjerring-Hansen.

De første tre stillinger, der er slået op, er som projektleder af energiø-projektet, en sags- og udgravningsansvarlig og en feltarkæolog.

Det er i øvrigt bygherren, i dette tilfælde den danske stat, der betaler for udgravningerne."
2023-05-03 00:00:00,Energiøen: Politiske eller administrative beslutninger?,Bornholms Tidende,"Der skal være en klar inddragelse af kommunalbestyrelsen, så det står klart, hvad vi politisk vil.

Bornholm står med Energiøen m.v.

med de største investeringer i dette århundrede på Bornholm, som kan løfte Bornholms økonomi og udvikling helt afgørende, hvor vi på Bornholm skal udnytte mulighederne maksimalt.

Skal det ske som politiske eller administrative beslutninger? Jeg stiller spørgsmålet, for i forbindelse med Socialdemokratiets medlemsforslag i kommunalbestyrelsen om, at de boliger, arbejderne til etablering Energiøen, skal bo i under anlæggelsen, efterfølgende skal gøres til permanente boliger til gavn for bornholmerne, lød det fra nogen, at ikke var noget, vi skulle tage stilling til, for det tog Energiø-sekretariatet sig af! Undskyld mig. Jeg og Socialdemokratiet synes, at det er kommunalbestyrelsen, der skal udstikke den politiske retning, og så er det administrationen, der udmønter. Eller når der formuleres politik i administrationen, så er det kommunalbestyrelsen, der træffer beslutningerne.

Da vi kommunalpolitisk behandlede det socialdemokratiske forslag til en Helhedsplan for Energiøen, delte vi bevidst indholdet af forslaget. For det første forslaget om et energiø-sekretariat, som administrativt skulle ruste kommunen til at matche de store eksterne aktører, og samtidig at være med til at styrke alt det, som skal gavne Bornholm. For det andet alle de konkrete politiske forslag: boliger, power-to-x, Grøn Erhvervspark og meget andet, som selvfølgelig punkt for punkt skal behandles og vedtages af kommunalbestyrelsen. Det har jo aldrig været tanken, at vi med etablering af energiø-sekretariatet deponerede den politiske beslutningsproces dér, og ikke hos partierne og i kommunalbestyrelsen. Det ville også være en tilsidesættelse af demokratiet.

Et andet argument imod S-forslaget lød: der er så meget i gang, så det ikke er nødvendigt med et sådan forslag. Ganske interessant. Men oplysninger herom havde ikke været forelagt kommunalbestyrelsen. I hvert fald ikke nu. Det socialdemokratiske medlemsforslag medførte netop, at borgmesteren oplyste om, hvad var i gang. Havde vi fået de oplysninger, hvis vi ikke havde stillet et forslag? Nok senere, men det er vel trods alt kommunalbestyrelsen, der skal udstikke den politiske retning, og give borgmester og Energiø-sekretariatet mandat til, at kunne forhandle med et flertal i ryggen. Det er jo afgørende med et sådan bredt mandat overfor aktørerne i forhold til ideer opstået i administrationen? Jeg er glad for, at 20 ud af 23 kommunalbestyrelsesmedlemmer endte med at stemme for det socialdemokratiske forslag. Tak for det. Men der er jo mange andre store politiske beslutninger, der skal tages i konsekvens af Energiøen, og der skal være en klar inddragelse af kommunalbestyrelsen, så det står klart, hvad vi politisk vil hermed.

Vi har i kommunalbestyrelsen lagt en række temamøder ind før de ordinære møder om Energiøen. Det er fint. Men det er jo ikke blot orienteringer, som er nyttige, der skal til, men også en aktiv politisk stillingtagen. Når Socialdemokratiet stiller forslag, så drejer det ikke om behov for politisk markering, eller at skulle styre borgmesteren. Det bunder i en oprigtig optagethed af, at vi på Bornholm får maksimalt ud af mulighederne, og det kræver, at vi politisk har bred opbakning hertil, så borgmesteren og Bornholms Regionskommune står stærkest muligt forhandlingsmæssigt."
2023-05-06 00:00:00,Medie: Energiøens projektøkonomi er forværret yderligere,Bornholms Tidende,"En ny vurdering af Energiø Bornholms projektøkonomi viser ifølge Ingeniøren, at byggeriet af vindmølleparkerne og el-infrastrukturen, i det mest sandsynlige af ministeriets scenarier, vil give et underskud på 12 milliarder kroner.

"" Det er en betingelse for projekterne, at de er rentable"". Sådan lyder en sætning i den historiske politiske klimaaftale, som blev indgået i august 2020 og satte de to energiøer i Nordsøen og Østersøen på skinner.

En opdateret analyse af den langsigtede økonomi for Energiø Bornholm viser, at det storstilede energiprojekt vil kræve statsstøtte for at løbe rundt. Det skriver fagmediet Ingeniøren, der er kommet i besiddelse af Klima-, Energiog Forsyningsministeriets seneste vurdering af rentabiliteten.

Analysen består af flere scenarier, og i det, som ministeriet anser for at være det mest sandsynlige, vil Energiø Bornholm ende med et projektøkonomisk underskud på 12 milliarder kroner, som ifølge Ingeniøren må dækkes med statsstøtte.

Det vil kræve 1,6 milliarder kroner årligt i 20 år - i alt 31,5 milliarder kroner.

Underskuddet er blevet to milliarder kroner større, end da en tilsvarende økonomisk vurdering blev udformet i efteråret 2022, skriver Ingeniøren. Det fremgår ikke af artiklen, hvad der har forringet projektøkonomien. Sidste efterår var det fremme, at ansøgningerne fra Copenhagen Infrastructure Partners og Ørsted om opførelsen af to store havvindmølleparker øst for Bornholm via åben dør-ordningen fik ministeriet til at nedjustere forventninger til energiøens projektøkonomi.

Partierne bag klimaaftalen valgte sidste sommer at udvide Energiø Bornholm fra 2 til mindst 3 gigawatt, selvom forventningerne til rentabiliteten ikke var de samme som to år tidligere. At politikerne trods de ændrede økonomiske udsigter bakkede op om Energiø Bornholm, hang sammen med spørgsmålet om forsyningssikkerhed, lod Venstres daværende klima-og energiordfører, Carsten Kissmeyer, forstå.

- Situationen er lige nu kritisk, og når vi ser ind i fremtiden, er det nødvendigt at få sikret, at vi har energi nok, sagde han til Ingeniøren, hvor han mindede om, at økonomien i sidste ende både vil afhænge af udbudsrunderne og fremtidens elpriser.

- Hvis vi får et niveau på elpriserne, der ligger lidt højere, end vi oprindeligt regnede med, så vil jeg jo gætte på, at vi godt kan se, at det her kan blive rentabelt.

Historisk har havvindmølleparker krævet statsstøtte, men inden for de seneste år er havvindmøller blevet så effektive, at projekter kan undgå at blive en nettoudgift for staten. Parken Thor, der er under opførelse i Nordsøen, er første eksempel på et projekt, som ikke er afhængig af statsstøtte.


FAKTA: POLITISKE AFTALER OM ENERGIØERS ØKONOMI

Fra klimaaftalen, juni 2020: "" Den ene energiø skal placeres i Nordsøen og skal have en kapacitet på 3 GW i 2030 med plads til mindst 10 GW på sigt. Øen i Nordsøen udbygges i faser i takt med, at elforbruget stiger, og energiøen tilsluttes handelsforbindelser til andre lande. Den anden energiø etableres på Bornholm og skal have en kapacitet på 2 GW. Det er en betingelse for projekterne, at de er rentable"", Fra tillægsaftale, februar 2021 "" Energiøerne skal skabe optimale markedsrammer for etablering, drift og innovation i relation til havvind og understøtte en udvikling, hvor den grønne omstilling og den fortsatte udbygning med havvind så vidt muligt drives af markedet på markedsvilkår uden offentlig støtte. Det er i den sammenhæng afgørende for aftalekredsen at understøtte en omkostningseffektiv elektrificering af Danmark og Europa. Aftalekredsen noterer sig, at klima-og energiaftalen af juni 2020 samlet set ikke medfører fordyrelser for borgere og virksomheder og lægger vægt på at aftalen understøtter lavere energipriser.

Kilde: Klima-, Energi-og Forsyningsministeriet."
2023-05-06 00:00:00,Energiøen kan løse vores mangel på arbejdskraft,Bornholms Tidende,"En stigning i befolkningstallet vil samlet set styrke det totale arbejdsudbud på Bornholm og dermed også være til gavn for øens offentlige og private virksomheder.

' Fremtiden afhænger af, hvad vi gør i nuet', sagde Gandhi, og selvom ordsproget tilhører en anden tid, så indrammer det ganske fint, at vi på Bornholm rent faktisk selv har indflydelse på, hvordan vi bedst udnytter de mange potentialer som energiø-investeringerne fører med sig. Det er uomtvisteligt, at der vil komme mange midlertidige arbejdspladser til øen, hvilket også vil kræve etablering af mange nye midlertidige boliger. For os bornholmere bør det være et selvstændigt mål, at rigtig mange familier får lyst til at slå sig ned på vores ø og dermed bliver et varigt bidrag til vores lokalsamfund. Derfor skal vi allerede nu tænke klogt og sørge for, at nogle af de midlertidige boliger også får et permanent sigte.

De fleste bornholmere er formentlig både begejstrede, men også lidt bekymrede for, hvad det egentlig kommer til at betyde for vores hverdag, at Bornholm inden for de kommende år bliver én af hjørnestenene i Danmarks grønne omstilling. Tanken om nye job og tilflytning vækker begejstring, hvorimod der er bekymring for øens unikke natur og for, om Energiøen suger al den lokale arbejdskraft væk fra øens nuværende virksomheder.

Udfordringerne med at skaffe kvalificeret arbejdskraft er langt fra en ny problemstilling.

I DI Bornholm har vi længe påpeget, at manglende arbejdskraft bremser virksomhedernes vækst, hvilket igen spænder ben for at tiltrække nye bornholmere og dermed øgede skatteindtægter, der kan finansiere vores velfærd. Energiø-investeringerne gør bestemt ikke disse udfordringer mindre, men til gengæld får vi nu en brændende platform, som kan sætte turbo på langsigtede løsninger. Og det begynder blandt andet med, at vi også kan tilbyde et permanent boligtilbud til de mennesker og familier, der inden længe vil ankomme fra andre landsdele.

Helt nye tal fra CRT (Center for Regionalog Turismeforskning) slår fast, at selv i ' minimums-scenariet', hvor der alene bliver etableret landanlæg og servicehavn, så skal vi allerede i 2025 kunne tilbyde boliger til indlogeret arbejdskraft svarende til 340 årsværk, hvilket estimeret giver en tilflytning svarende til minimum 460 personer. Bliver Bornholm yderligere centrum for installationshavn og power-to-x-anlæg, så mere end fordobles disse tal og befolkningstallet øges med 1.060 frem til 2030.

En stigning i befolkningstallet vil samlet set styrke det totale arbejdsudbud på Bornholm og dermed også være til gavn for øens offentlige og private virksomheder. Derfor vil det være alt for kortsigtet, hvis vi lige nu kun fokuserer på anlægsfasen, når der skal etableres boliger til arbejdskraft udefra, for eksempel ved at etablere en stor ' skurvognsby' på en bar mark. Vi misser simpelthen de store muligheder, hvis vi ikke fra start tænker langsigtet - det vil sige også etablerer boliger med et mere permanent perspektiv.

Borgmester Jacob Trøst har foreslået, at Energinet i det kommende udbud af landanlægget indtænker boligløsninger, som både løser det midlertidige behov, men samtidig er designet på en måde, så boligerne på sigt kan konverteres til varige hjem for nye familier.

Vi bakker op om ideen, som er udtryk for både sund fornuft og ansvarlig brug af knappe ressourcer.

En sådan model indebærer formentlig en række udbudsmæssige benspænd, men det må ikke afholde os fra at forsøge at gøre tingene klogt. Energiprojektet kommer til at trække store veksler på hele det bornholmske samfund, hvor vejen til succes også sker gennem den lokale opbakning. Derfor skal vi lige nu genkalde os Gandhis visdom om, at de beslutninger vi træffer i dag får konkret betydning for fremtiden.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt.

Temaet afsluttes med en debatsalon i Elværket i Rønne tirsdag den 23. maj klokken 16.30.

    DI Bornholm har længe påpeget, at manglende arbejdskraft bremser virksomhedernes vækst, hvilket igen spænder ben for at tiltrække nye bornholmere og dermed øgede skatteindtægter, der kan finansiere vores velfærd. Arkivfoto: Jacob Jepsen"
2023-05-09 00:00:00,Wermelin tror stadig på energiøen trods frygt for milliardunderskud,Bornholms Tidende,"Lea Wermelin (S) forhandler for at fastholde Energiø Bornholm, også selv om nye tal viser, at energiøen kan koste staten mere end 30 milliarder kroner over 20 år. Borgmester Jacob Trøst taler for, at erfaringer fra Bornholm kan komme både den endnu større Energiø Nordsøen og dansk eksport til gavn.

Er Energiø Bornholm decideret truet af aldrig at blive til noget, når projektet ifølge et nyt notat fra Energistyrelsen mest sandsynligt kommer til at kræve et statstilskud på 31,5 milliarder kroner over 20 år? Og at regningen i værste fald kan blive næsten dobbelt så stor? Og er energiøen i særdeleshed truet, når det ifølge den oprindelige politiske aftale om energiøerne på Bornholm og i Nordsøen er ""en betingelse"", at de to projekter skal være ""rentable"" for staten? Folketingsmedlem Lea Wermelin (S) sidder som klima-, energi- og forsyningsordfører med ved de aktuelle Christiansborg-forhandlinger om de første udbud af de næste danske projekter om at opføre havvind. Ikke bare ud for Bornholm, men også andre steder i landet.

De forhandlinger vil også afgøre, om staten holder fast i Energiø Bornholm eller vender blikket mod andre projekter om havvind, hvor regnestykket ser bedre ud. Fordi partierne er i gang med at forhandle, er Lea Wermelin meget varsom med, hvad hun siger.

Hvor urolig skal Bornholm være? - Tjah. Det er et godt spørgsmål. Men projektøkonomien i energiøen skal i hvert fald afklares, siger Lea Wermelin.

Ser du det som en reel mulighed, at Energiø Bornholm kan blive taget af bordet? - Narh, mon dog. Det håber jeg ikke. Men i politik kan du jo have alt muligt spændende i hånden, men hvis der ikke bliver aftalt noget, bliver der ikke aftalt noget.

- Jeg kan ikke kommentere de forhandlinger, der er i gang nu. Eller dokumenter, der bliver lækket fra forhandlingerne. Men jeg kan sige, at det er vigtigt med mest mulig havvind, og at vi skal videre med Energiø Bornholm, siger Lea Wermelin.

Skal vi også videre med Energiø Bornholm, hvis det nye notat fra Energistyrelsen munder ud i, at Danmark får mest mulig havvind for pengene andre steder? - Jeg kan ikke gå ind i de nærmere forhandlinger. Omkring energiøen er der nogle ting, der skal afklares omkring økonomi og finansiering. Mit ønske er, at Energiø Bornholm bliver til noget på den bedst mulige måde.

Partierne bag energiaftalen har siden påske forhandlet om indholdet af de kommende udbud af dels havvindmøllerne, dels rørledningen til Tyskland. Udbuddet af opgaven med at opføre landanlægget til Energiø Bornholm er ikke en del af de aktuelle forhandlinger, men skal efter den hidtidige plan forhandles senere.

Lea Wermelin tør ikke at gætte på, hvornår det første udbud er forhandlet færdigt.

- Vi forhandler bare derudaf, og så ser vi, hvornår vi er færdige. Vi mødes flere gange ugentligt, og det er klart, at jo mere det strammer til, desto mere intensivt bliver det. Men forhåbentlig går der ikke lang tid, siger hun.

BORNHOLM SOM FORLØBER På Bornholm har borgmester Jacob Trøst (K) endnu ikke taget skridt i forhold til de nye tal om den sandsynligvis forværrede projektøkonomi i Energiø Bornholm. Men han siger, at han holder sig klar til at tage dem.

Hvor alvorlig en trussel mod Energiø Bornholm er de nye tal fra Energistyrelsen? - Det er svært at vurdere for mig, fordi det er et statsligt projekt. Jeg ved ikke, hvor meget økonomi, der skal være i det for staten. Men jeg ved, at den grønne omstilling ligger regeringen og Folketinget meget på sinde, så jeg håber, at man er villig til at realisere projektet, siger Jacob Trøst.

- Energiø Bornholm handler også om at investere i at udvikle nye teknologier, der kan gavne vores erhvervsliv i forhold til eksport og fastholde Danmark som førende inden for eksport af grønne teknologier.

- Energiø Bornholm er samtidig forløberen for Energiø Nordsøen. Staten og virksomhederne vil bedre kunne afprøve nye teknologier her, før vi skal ud i Nordsøen. Det er Energiø Bornholm en enestående mulighed for, siger Jacob Trøst.

Kan Energiø Nordsøen ikke laves uden at erfaringer fra Bornholm? - Det ved jeg ikke, men der skal for eksempel udvikles nye teknologier til at koble Bornholm på strømmen fra havvindmøllerne. De teknologier vil være lettere at udvikle her, fordi vi vil få et landanlæg på et areal, der allerede findes.

Har du gjort noget aktivt, efter at de nye tal fra Energistyrelsen kom frem? - Det har jeg ikke endnu, for jeg har allerede spillet de her argumenter ind i forhold til teknologidelen, og at Energiø Bornholm også vil komme erhvervslivet og eksporten til gavn.

TRØST FØLGER SITUATIONEN Bornholm har ifølge Jacob Trøst allerede fortalt Christiansborg, hvad forhandlerne fra et bornholmsk perspektiv har brug for at vide netop nu.

- Vi har præsenteret de gode argumenter, men det er klart, at vi følger forhandlingerne på Christiansborg tæt. Jeg er også klar til at bidrage med argumenter, hvis jeg kan se, at det kan gøre gavn for Bornholm, siger han.

- Her til morgen har jeg siddet og læst de seneste artikler her. Så jeg vurderer hele tiden, hvordan jeg skal forholde mig for at kunne gavne Bornholm bedst muligt.

Jacob Trøst fortæller, at han er i løbende dialog med de to bornholmske folketingsmedlemmer og desuden med den konservative energiordfører Mona Juul.

- Der er blevet gjort et godt forarbejde, og vi har givet de input, som vi skal fra kommunens side. Det er også klart, at jeg holder mig i dialog med Lea Wermelin, Peter Juel-Jensen og Mona Juul, siger han.

Holder du kun dialogen, eller holder du også vejret? - Ja, det gør jeg. For det skal lykkes, det her. For den grønne omstillings skyld, for Bornholms skyld og også for hele Danmarks skyld."
2023-05-09 00:00:00,Teknisk svær opgave at slutte lille forbrugsområde til stor produktionsenhed,Bornholms Tidende,"Bornholms Tidende har stillet Energinet to spørgsmål, der har fyldt meget i debatten om Energiøen: Bliver Bornholms elnet tilsluttet? Og betyder energiøen billigere el for forbrugerne på Bornholm? Direktør for energiøer i Energinet, Hanne Storm Edlefsen, giver sine svar her.

For få år siden var forsyningssikkerhed og elpris emner, som meget få danskere tænkte på. Vi tændte for strømmen, når vi skulle bruge den, uden at skænke det en tanke, hvor strømmen var produceret, og hvad den kostede. Billig strøm i stikkontakten var en selvfølgelighed. I dag har rigtig mange en app på deres telefon, hvor man følger med i elpriserne time for time. Vi tænker over vores forbrug nu, for eksempel tænder vi opvaskemaskinen og lader elbilen om natten, når strømmen er billigst.

Bornholm har på grund af sin placering i Østersøen altid været i en særlig situation, når det kommer til strøm. Strømmen gennem sverigeskablet har til tider været ustabil og ført til flere strømafbrydelser, for eksempel fordi det er blevet revet over af et skib. Samtidig har Bornholm nogle af de højeste elpriser i Danmark. Det skyldes, at der er få forbrugere på øen, hvilket giver et relativt stort tab i øens elnet.

Derfor er det helt oplagt, at bornholmerne kigger mod den kommende energiø på Bornholm som en mulighed for at løse nogle af de problemer. Med et lokalt forbrug på omkring 50 MW og en produktion fra energiøen på 3.000 MW - svarende til omkring tre millioner husstandes elforbrug - lyder det umiddelbart ligetil at skulle forsyne Bornholm med grøn strøm.

Forståeligt nok har ønsket om tilslutning af Bornholms elnet til ""den store energiø"" fra starten fyldt meget hos bornholmerne. I januar sidste år meldte Energinet ud, at den indledende analyse sandsynliggør en tilslutning af det bornholmske elnet til energiøen - vel at mærke uden at kompromittere stabiliteten i nettet og forsyningssikkerheden. Den løsning har vi arbejdet videre med siden.

Det kan lyde som en banal opgave at trække et kabel fra den lokal transformerstation og slutte den til energiøen, så strømmen kan flyde, når vindmøllerne snurrer. Men det er faktisk en svær teknisk opgave at slutte så lille et forbrugsområde til så stor en produktionsenhed. Når vi kigger rundt i verden, så er det heller ikke gjort før. Derfor skal vi have udviklet en helt ny teknisk model, der sikrer, at vi hele tiden kan drive systemet uden at overbelaste komponenterne eller risikere, at der ikke er strøm i stikkontakten. Konkret vil Bornholm modtage strøm fra vindmøllerne, når vinden blæser og de producerer, mens når det er vindstille, så vil forsyningen komme fra enten Sjælland eller Tyskland via de nye kabler til energiøen.

Derfor har Energinet sat gang i udarbejdelsen af et beslutningsgrundlag for tilslutningen af Bornholms elnet til energiøen. Beslutningsgrundlaget skal belyse alle aspekter af tilslutningen. Det gælder for eksempel de forskellige tekniske muligheder for tilslutningen, påvirkningen af forsyningssikkerheden og selvfølgelig de økonomiske konsekvenser af forskellige løsninger.

Energinet er som en statsejet virksomhed underlagt en lang række krav til igangsættelse af nye projekter, som tilslutningen vil være. Et af kravene, når vi skal igangsætte en tilslutning til eltransmissionsnettet, er, at vi skal vælge den mest samfundsøkonomiske løsning - det vil sige, at en tilslutning med samme funktionalitet ikke kan gøres billigere end den indstillede løsning. Her vil besparelser på driften af alternative løsninger bidrage positivt til samfundsøkonomien.

En vigtig gevinst vil være muligheden for at erstatte den nuværende fossile reserveløsning, der er på Bornholm nu i form af diesel og oliefyrede kraftværksblokke. Det er både godt for miljøet og økonomien. Der er en betydelig mulig besparelse på de nuværende udgifter til fossile reserver, det vil sige udgifter til at holde et kraftværk klar til at producere strøm i tilfælde af fejl eller brud på kablet mellem Bornholm og Sverige. Vores indledende analyse viser, at over 40 år vil besparelsen udgøre omkring 670 millioner kroner - omregnet til nutidsværdi. Derudover vil energiøen give mulighed for eksport af mere grøn strøm fra Bornholm, hvilket kan bidrage endnu mere til den samfundsøkonomiske gevinst.

Samlet set kommer vores forskellige analyser til at danne beslutningsgrundlaget for en endelig beslutning om tilslutning af det bornholmske elnet til energiøen. Vi arbejder målrettet på sagen, og forventer at træffe en beslutning i slutningen af 2024.

BILLIG STRØM? Et andet spørgsmål, der har fyldt i debatten om energiøen er elprisen. Naturligt nok har de høje elpriser generelt det seneste år og lokalt på Bornholm fået mange til at stille det åbenlyse spørgsmål - bliver strømmen billigere, hvis vi bliver tilsluttet energiøen? Det korte svar er, at energiøen kun i meget begrænset omfang vil betyde lavere priser. For at finde en forklaring skal vi dykke lidt ned i, hvordan prisen på el er sammensat.

I dag er Danmark delt op i to priszoner, hvor Bornholm til Øst for Storebælt, også kaldet DK2. Det betyder, at Bornholm har samme engrospris på el som Sjælland. Energiøen bliver en ny selvstændig priszone, og hvis det bornholmske elnet tilsluttes energiøen, bliver det lokale forbrug en del af den nye priszone. I praksis vil det ikke betyde de store ændringer for forbrugerne på Bornholm.

Prisen i den nye priszone vil afhænge af, hvordan vinden blæser samt af prisen i de naboprisområder, hvor energiøen er tilsluttet, altså Sjælland og Tyskland. Generelt er der ikke store forskelle i priser på tværs af vores naboprisområder.

Den tyske pris forventes oftest af være højere end den sjællandske pris, hvorfor forbindelsen til Tyskland vil blive udnyttet fuldt ud, forstået på den måde, at meget af strømmen vil blive solgt til Tyskland. Bornholm og Sjælland vil i de perioder have samme pris - lidt lavere end Tyskland.

I de perioder, hvor den tyske pris bliver lavere end den sjællandske, vil Bornholm også oftest have samme pris som i Tyskland. Derfor forventes elprisen på Bornholm fremover (med en selvstændig priszone) i gennemsnit at være marginalt lavere end på Sjælland.

Engrosprisen for el udgør cirka 23 procent af den samlede pris, som forbrugerne betaler til elhandleren. Resten er afgifter og tariffer. Det er kun engrosprisen, der påvirkes, hvis Bornholm bliver en del af en ny priszone. Derfor vil små ændringer i engrosprisen kun påvirke den pris, man betaler som forbruger ganske lidt.

På trods af at en tilslutning ikke giver billigere el, så er der alligevel god ræson i at tilslutte det bornholmske elnet til energiøen. Vi tror på, at vi kan skabe en stabil og sikker forsyning til bornholmerne, afskaffe fossile reserveløsninger, skabe en gevinst for samfundet og give bornholmerne adgang til grøn strøm i stikkontakten med Energiø Bornholm.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt. Temaet afsluttes med en debatsalon i Elværket i Rønne tirsdag den 23. maj klokken 16.30."
2023-05-09 00:00:00,Energiø er spild af penge,Bornholms Tidende,"Ved at lægge sig fast på el alle steder, ender man med sort omstilling.

Nu kommer det også frem, at Energiø Bornholm vil koste langt mere end først antaget, og dermed kan projektet kun betegnes som et beskæftigelsesprojekt, men altså kun mens man bygger, for når man så er færdig, bliver alt ved det gamle, og de mange penge skal jo ind igen, og derfor vil man sælge strømmen til markedsprisen også her på øen.

Det kommer derfor ikke til at skabe så mange flere arbejdspladser.

Der vil også være et enormt tab ved de lange afstande, som man skal levere strømmen over, det kan man jo bare spørge Trefor om, det ved de en masse om.

Når man producerer alternativ energi, vil det altid være en fordel, at man kun skaber den mængde, som kan bruges i området, så skal man heller ikke bygge så store ""klodser"" til at formidle energien, og i den forbindelse er et kæmpe ""batteri"", som man vil bygge i Hasle, jo også spild af plads, for hvis man havde anlagt en brintproduktion i stedet for el, kunne man oplagre overskuddet meget nemmere og på mindre plads.

Det er også forkert, at bruge el som eneste drivmiddel i biler og busser samt lastbiler i stedet for eksempel brint, fordi der er et stort tab af energi specielt om vinteren, og man kan ikke få samme kraft ud, som man kan med en forbrændingsmotor, uden at forkorte rækkevidden så meget, at det ikke er hensigtsmæssigt.

Derudover har batterier en begrænset levetid, og det er en stor skade, man laver på miljøet, når man producerer batterier, som skal smides væk bagefter.

Hele den grønne omstilling er ugennemtænkt, for man skaber nye problemer, når man ikke vil bruge forbrænding af for eksempel affald og andre nødvendige processer til at slippe af med vores overskudsprodukter, herunder omdannelsen af plastik til olie, der jo så skal brændes af.

Hvis man ville gøre lastbilerne mere miljøvenlige, kunne de jo bare køre på gammelt plastik, og hvis man ville have en god forretning ud af at lave grøn omstilling, kunne man jo lave små anlæg, der hvor man skal bruge energien, så man kan bruge overskudsvarmen til energikrævende virksomheder og undgå de store tab ved den lange transport af energi.

Grøn omstilling burde have været tænkt helt anderledes, nemlig at man så på alle sine problemer, og så ud fra dem løste dem på en ny og bedre måde. Ved at lægge sig fast på el alle steder, ender man med sort omstilling."
2023-05-10 00:00:00,100 kroner per familie kan sikre vores strøm,Bornholms Tidende,"Uden rettidig omhu kan Danmark ifølge analyse potentielt mangle strøm, når vi satser mere på sol og vind. Men det kan fikses relativt billigt.

Det er yderst sjældent, at der ikke er strøm i de danske stikkontakter. Men allerede i 2030 kan vi enkelte år mangle store mængder.

Biler og fabrikker skal i klimaets navn væk fra fossile brændsler, og i stedet skal der bruges store mængder strøm fra solceller og vindmøller.

Problemet er bare, at de er afhængige af noget meget upålideligt - vejret.

Hvis der ikke handles politisk, er der risiko for store strømafbrydelser, slår Klimarådet, der rådgiver regeringen, fast i en ny analyse.

Den gode nyhed er ifølge formand Peter Møllgaard, at vi godt kan sikre vores elforsyningssikkerhed, og at det ikke behøver at være dyrt.

Gasturbiner kan træde til i de timer, hvor produktionen er lav, og være backup til en pris på 2,9 milliarder kroner årligt.

- At forsikre os mod at blive afbrudt koster cirka 100 kroner per familie om året, siger Peter Møllgaard, der også er dekan på Syddansk Universitet.

- Det mener vi, er en overkommelig forsikringssum for at undgå, at det her går voldsomt ud over vores elforsyningssikkerhed.

Den regulerbare elkapacitet er én af flere løsninger til at fremtidssikre elforsyningssikkerheden, som Klimarådet har kigget på.

Men vil man helt afværge strømmangel også i de mest ekstreme perioder, er den essentiel.

Ifølge Green Power Denmark, der repræsenterer dele af energisektoren, er den nye rapport og debatten, den rejser, ekstremt vigtig.

Afdelingschef Martin Dam Wied undrer sig dog over, at der anbefales nye fossile gasturbiner i stedet for at bruge den kapacitet, der allerede er.

Han anser kraftværker, der bruger bæredygtig biomasse, som en uundværlig brik. Men rådet mener, at elforsyningen bør sikres uden et højt forbrug af biomasse.

- De vil fjerne et vigtigt værktøj i værktøjskassen, der egentlig kan levere rigtig meget. Det synes jeg, er problematisk.

- Og hvis det er for at erstatte det med fossil gas, kan vi ikke rigtig se pointen, siger Martin Dam Wied.

Ifølge Klimarådet skal turbinerne dog bruges sjældent, så selv hvis de bruger naturgas, vil klimabelastningen være lille.

Biomasse er omdiskuteret i klimasammenhæng. Det må regnes som klimaneutralt, da det afbrændte træ kan erstattes af ny skov, som optager CO2.

Men der er flere problemer - for eksempel at der går mange år, før de nye træer optager lige så meget som de gamle.

Klimarådet har også set på ellagring, hvor strøm lagres, når vejret er til det, mens forbruget omvendt rykkes væk fra perioder, hvor strømmen mangler.

Rådet vurderer, at en kombination af de to, regulerbar elkapacitet samt at udveksle strøm med udlandet, kan være den samfundsøkonomisk billigste måde at sikre sig på.

Det kræver dog politisk fokus at sikre elforsyningssikkerheden. Der kræver planlægning, og at beslutningen træffes i god tid.

- Hvis vi skal bruge gasturbiner, kræver det for eksempel, at man undersøger med EU, om der er statsstøtteregler, der skal håndteres.

- Det fornemmer vi, der er, og det er sådanne ting, der lige så godt kan blive sat gang i nu, siger formand Peter Møllgaard.

Det har ikke været muligt at få en kommentar fra klima-, energi- og forsyningsminister Lars Aagaard (M).

Men klima-, energi- og forsyningsordfører Lea Wermelin (S) siger i en skriftlig kommentar, at Socialdemokratiet lytter til Klimarådets anbefalinger.

- For os er det helt afgørende, at vi sikrer en fortsat høj forsyningssikkerhed, når vi i fremtiden kommer til at producere langt mere grøn strøm fra både vindmøller og solceller.

- Vi har allerede gjort meget. Lige nu forhandler vi for eksempel om Energiø Bornholm, som blandt andet skal sikre etablering af en ny udlandsforbindelse, siger Lea Wermelin.


MANGE SOLCELLER OG VINDMØLLER ER PÅ VEJ

Den samlede elproduktion fra vedvarende energi på land - vindmøller og solceller - skal firedobles frem mod 2030. Det skal blandt andet gøres ved at finde 10-15 områder, som kan bruges til energiparker med begge dele.

Der er også planer om at udbygge massivt på havet, hvor regeringen vil reservere 30 procent af pladsen til vindmøller. Internationalt vil Danmark og otte andre lande fordoble mængden af strøm fra havvind i Nordsøen.

I Østersøen, hvor der er langt færre møller, vil Danmark og de andre lande - på nær Rusland - syvdoble mængden af strøm."
2023-05-11 00:00:00,Ministre står ved energiøen trods tvivl om dens økonomi,Bornholms Tidende,"Dagen efter nye tal om et muligt stort milliardunderskud på Energiø Bornholm omtalte erhvervsministeren statens investering i energiøen som en kendsgerning i et brev til borgmester Jacob Trøst. Tirsdag viste en tale fra Tysklands udenrigsminister, at også Tyskland står ved energiøen, som tyskerne finansierer sammen med Danmark.

Energiø Bornholm er måske alligevel ikke så truet, som det først så ud, da et nyt notat om økonomien i gigant-projektet i sidste uge viste et muligt underskud for staten på 31,5 milliarder kroner over 20 år.

Underskuddet kan ifølge de nye beregninger også blive endnu større. Men underskuddet kan også blive mindre. Notatet fra Energistyrelsen er forbundet med meget stor usikkerhed allerede af den grund, at den sandsynlige afregningspris for el 20 år frem i tiden er et nøgleparameter i det store regnestykke.

Derimod er det sikkert nok, at erhvervsminister Morten Bødskov (S) dagen efter de nye tal kom frem stod ved statens engagement i Energiø Bornholm i et brev til borgmester Jacob Trøst (K).

Sikkert er det også, at den tyske udenrigsminister Annalena Baerbock (De Grønne) dedikerede adskillige afsnit til Energiø Bornholm, da hun onsdag i Berlin holdt tale ved Baltisk Havvind Forum, en konference i regi af Østersørådet. Her var udenrigsminister Lars Løkke Rasmussen (M) medvært sammen med sin tyske kollega.

Kan man være lidt mindre bekymret for energiøen nu, end man måske var i starten af ugen? - Det synes jeg. I hvert fald er der ikke noget, der tyder på, at regeringen har andre intentioner, end den hidtil har haft. Men i og med, at vi taler om så store beløb, som vi gør med energiøen, er det klart, at der er noget økonomi, der skal falde på plads, siger Jacob Trøst.

INVITATION FRA REGERINGEN Notatet om den mulige langsigtede projektøkonomi i Energiø Bornholm blev lækket til fagbladet Ingeniøren, der citerede fra det den 3. maj. Dermed var notatet offentligt kendt, da erhvervsminister Morten Bødskov omtalte planerne for energiøen, som om intet var hændt, i et brev til Jacob Trøst.

""Først og fremmest vil jeg gerne sige en stor tak for dit engagement i arbejdet med at udvikle erhvervsfyrtårnet for Bornholm som knudepunkt for udvikling, test og demonstration af grøn energi"", skriver Morten Bødskov til borgmesteren.

""Regeringen har store ambitioner for udviklingen af nye og eksisterende erhvervsmæssige styrkepositioner. De lokale erhvervsfyrtårne er et vigtigt element heri og skal bidrage til at skabe vækst og beskæftigelse i hele landet"", fortsætter brevet fra erhvervsministeren.

Morten Bødskov vender dernæst konkret blikket mod ""den kommende Energiø Bornholm"".

""De store investeringer i den kommende Energiø Bornholm og udbygningen af havvind som fastlagt i både Esbjerg-erklæringen og Marienborg-erklæringen betyder, at mange parter skal arbejde tæt sammen om realiseringen af de erhvervsmæssige potentialer for både Bornholm og Danmark"", skriver ministeren.

""Derfor skal vi i vores partnerskab udvikle erhvervsfyrtårnet for Bornholm som knudepunkt for udvikling, test og demonstration af grøn energi, herunder følge op på hvilke aktiviteter, som kan bidrage til at udvikle erhvervsfyrtårnet. Partnerskabet er en vigtig platform for vores samarbejde om at udvikle erhvervsfyrtårnet."" Mod brevets slutning inviterer erhvervsministeren Bornholm til at være med til at ""sætte retningen"" for, hvordan man konkret skal udvikle Bornholm som et lokalt erhvervsfyrtårn for grøn energi. Morten Bødskovs afsæt er, at den danske erhvervsfremmestrategi for årene frem mod 2027 kommer senere i år.

""I kan i jeres arbejde hermed også bidrage til at sætte retningen for det videre arbejde med udviklingen af de lokale erhvervsfyrtårne"", skriver erhvervsministeren, der ifølge brevet også glæder sig til det næste partnerskabsmøde om Bornholm som fyrtårn for grøn energi.

""Her kan vi drøfte de potentialer eller barrierer, som I finder relevante at adressere, og sammen sætte en fælles retning for de næste skridt i udviklingen af erhvervsfyrtårnet"", hedder det i Morten Bødskovs brev.

- Jeg synes, at ministerens brev er en understregning af, at regeringen ser Bornholm som en vigtig spiller i den grønne omstilling, og at arbejdet med energiøen også spiller ind i dansk erhvervsfremme, hvor man ser Bornholm som et fyrtårn for grøn energi, siger Jacob Trøst.

- Garantier får man nok aldrig fra politikere, men jeg ser erhvervsministerens brev som en tilkendegivelse af, at regeringen betragter arbejdet på Bornholm som vigtigt, siger han.

TYSKLAND ØNSKER MEGET HAVVIND Tyskland vakler ikke i sit engagement til Energiø Bornholm, hvis kommende havvindmøller og øvrige infrastruktur, som Tyskland finansierer ligeligt med Danmark. Udenrigsminister Annalena Baerbock sagde ""Bornholm"" to gange, da hun åbnede Baltisk Havvind Forum-konferencen, der på onsdagens Europa-dag fandt sted i Berlin.

- Ved klimakonferencen i Dubai (i november og december, red.) har vi en stor mulighed for at tage et stort skridt fremad. Lige her i vores region, i vores fælles nærområde: Østersøen, sagde Baerbock i sin tale, der er offentliggjort af det tyske udenrigsministerium.

- Dette hav er en skat. En skat vi alle deler, men også en skat, som vi kan gøre bedre brug af: En skat af grøn energi. Europa-Kommissionen anslår, at kapaciteten for strøm fra havvindmøller i Østersøen er mere end 93 gigawatt, fortsatte hun.

- 93 gigawatt. Det svarer til, hvad 90 atomkraftværker af almindelig størrelse kan producere.

Tyskland har siden Rusland invaderede Ukraine sadlet radikalt om for at lade vedvarende energi afløse Tysklands afhængighed af russisk gas.

- Vi accelererede udviklingen af sol- og vindenergi og har nu reduceret vores direkte import af fossile brændstoffer fra Rusland til nul. Vi vil i fremtiden få brug for den samme beslutsomhed med vores planer om havvind i Østersøen, sagde Annalena Baerbock, der dernæste henvendte sig til sine kolleger Lars Løkke Rasmussen og finske Pekka Haavisto (Grønt Forbund).

- Da vi sidste år overtog formandskabet i Østersørådet, sagde vi ""Lad os gøre vindenergi til en topprioritet i vores formandsperiode"". Lars og Pekka, jeg er glad for, at I er med os i dag på grund af denne fælles indsats. Dette er noget nyt: At forvandle Østersørådet, en politisk institution, til en praktisk ledelsesorganisation.

- Sammen med Polen, Sverige og de baltiske lande blev vore tre lande sidste år enige om at syvdoble energiproduktionen fra havvindmøller i Østersøen i 2030. Det er et ambitiøst mål, men det er enhver indsats værd, sagde Annalena Baerbock.

BORNHOLM OG BARBADOS På dette punkt i sin tale vendte den tyske udenrigsminister sig direkte mod Bornholm.

- Et godt eksempel på hvordan dette samarbejde allerede fungerer er på øen Bornholm. På denne ""energiø"" forener Tyskland og Danmark kræfterne, både på regeringsniveau med at indføre den nødvendige lovgivning og på forretningsniveau. Sammen er det vores intention at opføre havvindmølleparker med en kapacitet på op til tre gigawatt, sagde Annalena Baerbock.

- Danske og tyske virksomheder arbejder side om side. Snart kan vi forsyne 4,5 millioner danske og tyske husstande med grøn elektricitet. Lars, tak for dette hurtige samarbejde.

Annalena Baerbock rettede dernæst blikket mod Barbados, hvor det ændrede klima allerede nu resulterer i oversvømmelser.

- Afstanden mellem Barbados og Bornholm er næsten 8.000 kilometer. Men lad os huske hvad (Barbados' premierminister, red.) Mia Mottley sagde i sidste uge: ""Hvad der er godt for Norden er godt for Syden, og hvad der er godt for Vesten er godt for Østen"", sagde hun.

- I den ånd er vores konference i dag et skridt i den rigtige retning. Et skridt hen imod at bringe grøn energi ind i hjemmene hos vore indbyggere. Et skridt mod at gøre vore lande mere sikre. Et skridt for at sikre planetens fremtid.

De store investeringer i den kommende Energiø Bornholm og udbygningen af havvind som fastlagt i både Esbjerg-erklæringen og Marienborgerklæringen betyder, at mange parter skal arbejde tæt sammen om realiseringen af de erhvervsmæssige potentialer for både Bornholm og Danmark. Morten Bødskov (S), erhvervsminister Et godt eksempel på hvordan dette samarbejde allerede fungerer er på øen Bornholm. På denne ""energiø"" forener Tyskland og Danmark kræfterne, både på regeringsniveau med at indføre den nødvendige lovgivning og på virksomhedsniveau. Sammen er det vores intention at opføre havvindmølleparker med en kapacitet på op til tre gigawatt. Annalena Baerbock (De Grønne), Tysklands udenrigsminister."
2023-05-11 00:00:00,Dialog er afgørende for Energinet og Energiø Bornholm,Bornholms Tidende,"Vi er meget bevidste om, at vores planer om et så stort byggeri er et voldsomt budskab, som kan ramme den enkelte familie hårdt og påvirke planer og drømme for fremtiden.

I lørdagsudgaven af Bornholms Tidende skriver Jørn Sonne om energiøen og det kommende landanlæg på Bornholm. Han er en af de ni lodsejere, hvis ejendom bliver påvirket af det kommende landanlæg syd for Aakirkeby.

Det er et stort indgreb i den enkeltes liv, når Energinet kommer med planer om at opføre en højspændingsstation. Men det er desværre ikke muligt at finde plads til så stort et anlæg uden at påvirke nogen. Vi forsøger at minimere antallet af lodsejere og naboer, der direkte eller indirekte vil blive påvirket af anlægget, mest muligt. Det har vi blandt andet gjort ved at finde en placering relativt tæt på vandet, så længden på kablerne bliver så korte som muligt.

Hensynet til lodsejere og naboer til et anlæg vejer tungt. Samtidig skal der også tages hensyn til natur, dyreliv, fortidsminder og mange andre fælles interesser, der er beskyttet af de gældende love. Samlet set har vi fundet, at valgte placering er den bedst mulige - eller den mindst ringe om man vil. For det kommer til at fylde i landskabet. Det er et nødvendigt onde, for at vi kan gennemføre den grønne omstilling af Danmark og sikre grøn strøm til millioner af forbrugere.

Jørn Sonne omtaler i sit indlæg placeringen af landanlægget som ulovlig. Det er vigtigt for mig at understrege, at vores oplæg til placering ikke er ulovligt - projektet er besluttet af Folketinget, og Energinet indhenter naturligvis alle nødvendige tilladelser for at kunne realisere det. Vi har søgt Bornholms Regionskommune om at igangsætte behandlingen af en lokalplan, der omfatter et areal på i alt 107 hektar, som udover selve det tekniske højspændingsanlæg også giver mulighed for at udlægge arealer til beplantning og bearbejdning af landskabet. Sidstnævnte skal være med til at mindske den visuelle påvirkning af det tekniske anlæg.

Processen med at udarbejde plangrundlaget er som sagt igangsat hos Bornholms Regionskommune, og plangrundlaget skal i sidste ende vedtages af kommunalbestyrelsen. Først når plangrundlaget er vedtaget, og når Miljøstyrelsen har givet en miljøtilladelse til projektet, kan anlægsarbejdet begynde. Samtidig skal vi have lavet en aftale om overtagelse af de arealer, vi skal bruge.

Jeg er ked af at høre, at Jørn Sonne har en dårlig opfattelse af den dialog, han har haft med os. Vi er meget bevidste om, at vores planer om et så stort byggeri er et voldsomt budskab, som kan ramme den enkelte familie hårdt og påvirke planer og drømme for fremtiden. Energinets budskab er på ingen måde, at ""det bare er ærgerligt"". Vi går op i at have en ordentlig og respektfuld dialog med dem, der bliver påvirket.

Vi vil meget gerne lave en aftale om overtagelse, der på bedst mulig måde tilgodeser den enkelte lodsejer. Jørn Sonne og de andre lodsejere, der skal afgive deres ejendom eller jord, bliver erstattet for deres tab. Vi ved godt, at det er kun en økonomisk erstatning, og at den ikke kan kompensere for planer og drømme, som måtte blive ødelagt. Derfor er det ekstra vigtigt for os at have en god dialog med dem, der bliver påvirket af energiøen. Vi ved også, at mange naboer til den kommende station føler sig klemt og ønsker erstatning. Den nuværende lovgivning giver os ikke mulighed for at give erstatning til naboerne til stationen. Det er blandt andet er årsagen til, at vi gør alt for at forsøge at minimere generne fra stationen mest muligt ved blandet andet at pakke stationen ind i grønne områder.

Selvom det kan synes som om, Energiø Bornholm har været undervejs i lang tid, er der stadig mange ting, der endnu ikke er afklarede. Alle de tekniske detaljer er ikke på plads, lokalplanen er under udarbejdelse og miljøvurderingen af projektet er i fuld gang. Derfor kan vi heller ikke svare på alle spørgsmål endnu. Men vi vil altid gerne svare på de spørgsmål, vi kan. Derfor håber vi, at lodsejere, naboer og resten af Bornholm vil fortsætte dialogen - både ansigt til ansigt og her i Bornholms Tidende."
2023-05-12 00:00:00,Modige ministre i gak-gak aktion,Bornholms Tidende,"Milliarderne fosser ud i Østersøen - en dyr fornøjelse for Danmark og Tyskland - men godt for Bornholm og forhåbentlig også klimaet.

Det er godt for Bornholm, at både den tyske udenrigsminister Annalena Baerbock og den danske erhvervsminister Morten Bødskov står fast på at fortsætte energiø-projektet. Med de tre forskellige regnescenarier -alle på tocifrede milliardunderskud for energiøen -er det langt fra givet, at man tør stå fast og fortsætte underskudsbyggeriet, der blev vedtaget som et økonomisk neutralt projekt i Folketinget. Det fremstår gak-gak at brænde så mange penge af på underskud i en vindmøllepark.

I mellemscenariet står Energiøen til at give et underskud på 31,5 milliarder kroner, når den sidste mølle er sat op og har produceret strøm i 20 år. Det svarer til, at hver eneste dansker skal underskudsdække Energiøen Bornholm med over 5.000 kroner - over 20 år.

Summerne er enorme -1,5 gang Storebæltsbroen -og de omkring 100 milliarder kroner, som projektet estimeres til at koste samlet, kommer langt fra Bornholm til gode direkte.

Energiøen i sig selv kommer ikke til at beskæftige mange. Landanlægget styres ovrefra, men der skal stadig skiftes pærer og gøres rent i de enorme bygninger. Det kan klares af få medarbejdere.

Men vindmøllevedligehold af Energiøen og de mange andre havmølleparker i Østersøen vil alligevel betyde 390 nye job ifølge CRT's analyse - svarende til cirka 80 millioner kroner pr. nye job på Bornholm.

Underskuddet på de estimerede 31,5 milliarder kan holde Bornholms Regionskommune kørende i ti år, så det er virkelig store summer, og vi er nok mange, der hellere vil have lidt flere varme hænder til vores trængende end store kolde møller og knitrende transformeranlæg.

Det virker som om, at de tekoniske plader i energisektoren er sat i bevægelse, så vi både klarer russisk energikrise og får hjulpet vores egen store havmølleindustri med en milliardindsprøjtning.

Helt logisk er det ikke at brænde så stort et beløb af med åbne øjne.

Men for Bornholm er det en gave. Projektet fortsætter og skaber forhåbentlig 390 job. Det er godt men alligevel kun otte gange så mange fuldtidsjob, som for eksempel Bornholms Tidende beskæftiger på Bornholm.

Naturligvis er det ikke godt for de hårdt prøvede naboer på Sydbornholm.

Men for vores industriø er det afgørende at få aktivitet og omsætning, hvis vi skal løfte os og få styr på økonomien. Den gigantiske investering og de mange følgeaktiviteter af både teater, pølsesalg og under-entrepriser er en løftestang til at skabe sund økonomi i det bornholmske samfund. Men det er godt nok dyrt købte arbejdspladser.

Derfor kan vi på Bornholm være glade for de mulige 31,5 milliarder, der kan dække hullet i vindmølleparken - men pengene kunne med bornholmske øjne være brugt langt bedre."
2023-05-12 00:00:00,Energiø på Bornholm - et lokalt gode eller udnyttelse?,Bornholms Tidende,"En turistskat og en energiskat indført på landsplan ville nok være en af de bedre måder at lave distriktspolitik på i Danmark.

Jørgen Hammer havde den 25. april et særdeles overraskende debatindlæg i avisen.

Han påpegede, at vi i Danmark bliver afspist med meget lidt, når man udnytter de lokale ressourcer - jord, råvarer, skønhed, osv. - til nationale og internationale interesser.

Jørgen bragte eksempel frem fra Grønland, som stiller krav ved f. eks fiskeri, så lokalområdet også får gavn ved udnyttelse af naturens ressourcer.

Jeg kom i tanke om nogle historier, jeg havde hørt år tilbage i Norge: Om små kommuner med vandkraft, der ingen økonomiske problemer havde og derfor bedre kunne lokke tilflyttere til.

En hurtig googlesøgning bekræftede historien om vandkraftværkene: "" Regjeringen foreslår å øke den effektive grunnrenteskattesatsen på vannkraft fra 37 prosent til 45 prosent med virkning fra og med inntektsåret 2022. Regjeringen mener at det er rimelig at en større andel av avkastningen på vannkraften tilfaller fellesskapet.""! Jeg erindrede også noget om en flygtning fra Syrien, som var kommet til Norge, da olie-eventyret begyndte der.

Han havde lært lektien i hjemlandet, hvor de store oliefirmaer havde tjent styrtende, uden at det rigtigt kom lokalområderne til gavn. Han er vistnok både hjernen bag ' Statoil' og oliefonden.

Og så erfarer jeg i dag, at i Rhodos betaler man en daglig skat som turist: Sølle syv kroner pr. person, men som bekendt bliver mange bække små til en stor å..

Der bliver lokket med mange arbejdspladser i forbindelse med energiøen og eventuelt power-to-x-anlæg. Men mon det er så sikkert? Se blandt andet på havneudbygningen: Vist kaster det nogle kærkomne arbejdspladser af sig, men de fleste, som er ansat, er hentet ovrefra.

Dette skyldes måske delvis, at vi i forvejen mangler folk med relevant uddannelse? Sådanne tilkomne arbejdere har familie med mere derhjemme. De bliver huset i hurtigt opsatte containerbyer og har lange arbejdsdage, så de kan tage mange sammenhængende fridage hvor de tager hjem. Mon de er interesserede i blivende boliger, og tager de sig tid til at se øen, for så at lokke familien til at flytte hertil? Når anlægget er færdigt, vil nogle af de ansatte - særlig dem med højere stillinger - med stor sandsynlighed pendle til og fra øen, sådan som vi også har set en del af kommunens og sygehusets bedst lønnede ansatte gøre.

En turistskat og en energiskat indført på landsplan ville nok være en af de bedre måder at lave distriktspolitik på i Danmark.

Så her er en vigtig opgave for vore politikere: Måske ville det være en god idé, at Jacob Trøst tog emnet op med borgmestre fra andre dele af ' udkantsdanmark', og at vores øvrige politikere med forbindelser til Christiansborg også lavede en intensiv indsats overfor regeringen og det øvrige folketing? Og så endnu et fromt ønske: Kære Bornholms Tidende: Afsæt nok ressourcer til at lave saglig og kritisk journalistik over dette emne, som er svært at hitte rundt i, og som vil have stor betydning for øens fremtid, hvad enten det går godt eller skidt! Så bliver debatten og beslutningerne mere kvalificeret, og avisen får til fulde vist sit værd!."
2023-05-13 00:00:00,Bestyrelsen er på plads i nyt partnerskab,Bornholms Tidende,"Baltic Energy Island har på en stiftende generalforsamling valgt fondens første bestyrelse. Beofs direktør er udpeget som forperson.

F onden Baltic Energy Island er nu officielt blevet stiftet og har udpeget sin første bestyrelse.

I en pressemeddelelse oplyses det, at Claus M. Andersen, administrerende direktør i Bornholms Energi & Forsyning, er udpeget som forperson, mens Søren Scherfig, Ørsteds landechef for havvind i Danmark er udpeget som næstforperson.

- Energiøer er et teknologisk nybrud; det er tredje generation af vindenergi, og ligesom vi i Danmark var verdensførende på først landvind og dernæst havvind, kan vi også blive førende på energiøer. Med Baltic Energy Island vil vi gerne skabe en platform, hvor virksomheder, universiteter og myndigheder kan mødes og sammen høste erfaringer fra Energiø Bornholm og udvikle løsninger, der gør energiøer til en international succes, siger Claus M. Andersen i pressemeddelelsen.

UNIKKE MULIGHEDER Baltic Energy Island har en målsætning om at udvikle Bornholm til Europas førende knudepunkt for test og implementering af energiteknologier og energisystemer.

Fonden vil arbejde for at sikre, at de store investeringer i Energiø Bornholm bliver afsæt for teknologi-og erhvervsudvikling til gavn for både Bornholm og Danmark.

- Bornholm er strategisk godt placeret til at blive et knudepunkt for produktion af elektricitet og brint i Østersøen, hvor universiteter, energiselskaber og andre virksomheder samtidigt kan teste nye energiteknologiske løsninger. Mulighederne for teknologiudvikling kombineret med Bornholms strategiske placering og kommende status som en af verdens første energiøer kan skabe unikke udviklingsmuligheder, som jeg glæder mig til at være med til at løfte, fortæller Ørsteds landechef Søren Scherfig.

Den samlede bestyrelse i Baltic Energy Island tegnes foruden Claus M. Andersen og Søren Scherfig af Jacob Trøst, borgmester i Bornholms Regionskommune; Charlote B. Jepsen, ledende partner, CIP Fonden; Lars Nordahl Lemvigh, CEO, Rønne Havn; Jacob Østergaard, professor og divisionschef, DTU; Per Hessellund Lauritsen, Offshore Research Manager, Siemens Gamesa og Claus Duevang, bestyrelsesmedlem i Offshore Center Bornholm og CEO, KH Maskinfabrik.

Fondens daglige drift varetages af konstitueret direktør Søren Møller Christensen.


FAKTA OM BALTIC ENERGY ISLAND

Baltic Energy Island er en erhvervsdrivende fond.

I foråret 2021 modtog man 27,2 mio. kr. i den første bevilling fra Erhvervsfremmebestyrelsen.

2. september 2022 offentliggjorde regeringen og Baltic Energy Island et partnerskab, der sikrer et samarbejde om realisering af ambitionerne i projektet. Fonden arbejder inden for flere hovedområder: ? Udvikling af Østersøen som centrum for havvind og grøn transporthub ? Anvendelse af Bornholm som testø for grøn energi ? Udvikling af testmuligheder og teknologier til energi-øer og power-to-x Uddannelse af ingeniører og træning af virksomheder, så de kan blive en del af den grønne omstilling Arbejdet med fondens etablering er blevet støttet af følgende partnere: ? Bornholms Energi & Forsyning ? Bornholms Regionskommune ? Rønne Havn ? Siemens-Gamesa ? Ørsted ? DTU ? Energinet ? Offshore Center Bornholm Kilde: Baltic Energy Island."
2023-05-13 00:00:00,Om ejerskab til energiøen,Bornholms Tidende,"Vi har brug for at sikre de små 1.100 arbejdspladser, der er et stort skridt nærmere de 42.000 indbyggere, vi drømmer om at blive for at sikre et samfund med flere erhvervsaktive og en sundere økonomi.

E t historisk tilbageblik viser os, hvordan etableringen af de tre jernbanelinjer i starten af 1900-tallet satte skub i en byudvikling inde på Bornholm. Der kom mejerier i alle sogne, og næsten alle havde banekontakt.

Og der blev i mange af byerne inde i landet bygget store siloanlæg, hvorfra kornet fra oplandets landmænd kunne komme med banerne til udskibning i Rønne og Nexø.

Reagerede man dengang negativt over at skulle se de nye store siloer konkurrere med kirkespirene om at være højest? Vel næppe mange, for siloerne bragte velstand og udvikling til byerne. I dag har vi vænnet os til dem og synes vel, at de udstråler en svunden tids foretagsomhed.

Når vi nu 100 år senere igen står i en tid med store forandringer, denne gang affødt af den nødvendige grønne omstilling, kan denne lige som for 100 år siden ikke ske, uden at det kan komme til at sætte sig spor i landskabet og i byerne.

Bornholm vil alene få glæde af energiøen, hvis den sikrer blivende arbejdspladser. Vi har endnu ikke garanti for, at også Bornholm vil kunne trække på strømmen fra havvindmøllerne. CRT præsenterede for nylig dets estimater for, hvad der kan forventes af mulige arbejdspladser. Det skete i tre scenarier, der spændte fra 460 til 1.060 nye arbejdspladser afhængig af, i hvor høj grad strømmen blot blev sendt videre eller kunne nyttiggøres på øen.

Vi har brug for at sikre de små 1.100 arbejdspladser, der er et stort skridt nærmere de 42.000 indbyggere, vi drømmer om at blive for at sikre et samfund med flere erhvervsaktive og en sundere økonomi.

Derfor bør vi være åbne over for at se en ny tids erhvervsmuligheder sætte sig spor i landskabet og i byerne. Det kan f. eks. være de tekniske anlæg til fremstilling af grønne brændstoffer til fly, skibe og dieselbiler. At det skulle være en mulig forretningsmodel bunder i, at det er væsentligt billigere at sende de nye brændstoffer fra Bornholm i rør til modtagere i Danmark eller udlandet, end det er at sende den nødvendige strøm i søkabler fra Bornholm til Danmark eller udlandet for her at bruge den til fremstilling af de grønne brændstoffer. På den front har Bornholm således en konkurrencefordel.

Et andet interessant perspektiv er mulighederne for at udnytte den kolossale mængde spildvarme, der vil komme fra transformerstationerne og fra produktionen af de grønne brændstoffer. Det kan ske i vore fjernvarmenet, men bør også åbne nye erhvervsmuligheder inden for gartnerier. I Island dyrker man i kraft af billig termisk energi fra undergrunden i stor udstrækning egne grønsager og tropiske frugter. Det burde Bornholm inspireres af, nu vi kommer til at stå med store mængder af spildvarme, som det ville være tåbeligt at sende ud i atmosfæren, uden den har gjort gavn forinden.

Set med turismens øjne ville det nok ikke være klogt at lægge sådanne tekniske anlæg kystnært. Men i de "" yngre"" byer inde i landet ville sådanne anlæg blive set som udtryk for tidens foretagsomhed, hvad den grønne omstilling angår. Hvad højden af de nye elektrolyseanlæg angår, vil de langt fra overgå højden af de gamle siloer, vi i dag har lært at leve med.

Hvis kommunalbestyrelsen samtidig giver tilsagn om, at der ved anlæg af disse nye arbejdspladser også følger nye boliger med, så står indlandsbyerne med muligheden for en revitalisering, der kan styrke dem og den offentlige og privat service, de har tilbage.

Vælger kommunalbestyrelsen at være åben for en energiø, der kan sikre små 1.100 nye arbejdspladser, skal man i gang med forarbejdet til en kommuneplanrevision, der skal anvise plads til de nye arbejdspladser og boliger. Fra BBS' side håber vi, det kan ske i dialog med by-og borgerforeningerne i de lokalsamfund, der er positive over for tanken om at huse de nye grønne arbejdspladser og de medfølgende boliger. Så kan vi få lokalsamfund, der føler ejerskab til udviklingen i deres område, når den nye tids "" spor i landskabet"" er noget, man selv har haft indflydelse på.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt.

Temaet afsluttes med en debatsalon i Elværket i Rønne tirsdag den 23. maj klokken 16.30."
2023-05-17 00:00:00,"Reportage fra konference, hvor visionerne blev sluppet løs: Vi vil være energiøernes Davos",Bornholms Tidende,"Optimismen og ambitionerne var høje ved Baltic Energy Island Summit, der tirsdag bragte energiledere fra flere lande til Rønne. Undervejs opfordrede Kristian Jensen fra Green Power Denmark Jacob Trøst til at erklære, at Bornholm skal være helt uafhængig af fossil energi i 2030.

- Vores vision er, at vi vil være energiøernes Davos - stedet, hvor vi tager hen for at diskutere fremtidens vedvarende energiløsninger.

Med de ord (på engelsk) åbnede Claus Andersen, formanden for Baltic Energy Islands nystiftede fond, den internationale konference Baltic Energy Island Summit, der tirsdag fandt sted på Green Solution House i Rønne.

Davos i Schweiz er kendt som en mødeby, hvor erhvervslivets topfolk, politikere, investorer, forskere og lobbyister samles en gang om året til World Economic Forum, og samme blanding af gæster var på deltagerlisten i Rønne til den internationale konference.

- Med så mange dygtige mennesker til stede her i rummet er jeg mere fortrøstningsfuld end nogensinde omkring, at vi kan indfri klimamålene.

- Måske, bare måske, kan det være muligt at gøre en forskel, tænker jeg, og mange af jer har det måske på samme måde. Lad os gøre en forskel, lyder det fra Claus Andersen, der til daglig står i spidsen for Bornholms Energi og Forsyning.

Stemningen på konferencen bærer præg af ønsket om at hæve tempoet og sikre, at den grønne omstilling i østersøområdet med alt, hvad den indebærer af havvindmølleparker og brintrørledninger, bliver realiseret hurtigst muligt. Bornholm står til at blive det første sted i verden, hvor der etableres en energiø, og derfor forventer mange af de tilstedeværende, at det er her, man vil kunne teste teknologierne, inden de kan spredes ud på kunstige øer andre steder.

Årstallet 2030 er afgørende, for det er her, målet om massive CO2-reduktioner (70 procent i Danmark og 55 procent i EU) skal slå igennem, ligesom det er året, hvor Energiø Bornholm skal være etableret med et par hundrede havvindmøller og en kapacitet på mindst 3 gigawatt.

TRØST OG TRYGHED Borgmester Jacob Trøst understreger i sin indledende tale en stolthed over Bornholms bidrag til energiomstillingen.

- På Bornholm har vi betrådt den grønne sti i mange år. Jeg ser energiøen som et enormt skridt fremad. Det er en stor transformation, som nogen møder med begejstring, og andre møder med bekymring. For mig er det en stor opgave at få alle til at føle sig trygge, siger Jacob Trøst.

Folk, der er nervøse for, hvordan megaprojektet vil påvirke Bornholm, var næppe blevet mere trygge, hvis de havde været til stede på konferencen. For her i dette forum hører man ikke mange sige. ""Hør nu, skal vi ikke klappe hesten og se tiden an"". Derimod foreslår flere at skrue op for ambitionerne - og blikket rettes også mod Bornholms Regionskommune.

- Bornholm bør være det første sted i verden, der viser frem, hvordan man overgår til 100 procent vedvarende energi. Borgmesteren burde gøre dette til målet i 2030. Bornholm er stedet, hvor dette er muligt, siger forhenværende Venstre-minister Kristian Jensen, der i dag står i spidsen for energibranchens lobbyorganisation Green Power Denmark.

Han deltager i den første debat sammen med Lea Wermelin (S) og CIP Fondens direktør Charlotte Jepsen. Hun argumenterer for en statslig prioritering af infrastruktur til brint i Østersøen, hvor første skridt skal være en rørledning fra Bornholm til Tyskland, hvis det står til Copenhagen Infrastructure Partners (CIP).

- Danmark vil få signifikante finansielle fordele ved at etablere brintinfrastruktur. Vi har muligheden for at opnå stor eksportindtjening, siger Charlotte Jepsen.

'DET FULDE UDBYTTE' Hun fortalte, at CIP har en rapport om brintinfrastruktur på trapperne, og hendes store ønske til politikerne og myndighederne er, at de hurtigt sætter gang i en dialog på tværs af landegrænserne. Dagens eneste repræsentant fra Folketinget, Lea Wermelin, stiller sig meget positiv over for brintrørledningen og idéen om at etablere power-to-X i stor skala på bornholmsk jord.

- Udover at være Socialdemokratiets energi- og klimaordfører er jeg også fra Bornholm. Det er blevet et af mine børn, hvis man kan sige det sådan, at vi skal have det udnytte det fulde potentiale af energiøen, siger Lea Wermelin, mens kortet over den foreslåede brintrørledning vises på skærmen bag hende.

Kristian Jensen og flere repræsentanter fra energiselskaber udtrykker bekymring over, at forsyningskæden kan få svært ved at følge med, fordi der mange steder i verden er store klimaplaner. Senest har USA skruet op for ambitionerne for havvind, men manglen på endeligt vedtagne projekter gør det vanskeligt for vindmølleproducenter, rederier og havne at investere i enormt dyre udvidelser.

- Det, der holder mig vågen om natten, er, at vi ikke kan lykkes med det. Alle venter på 2029, 2030, men Siemens-Gamesa og Vestas kan ikke gå i banken og låne penge til at øge produktionen. Konsekvensen er, at vi først når målene i 2033 eller 2034, siger Kristian Jensen.

Adspurgt til deres bekymringer for Energiø Bornholm-projektet fremhæver deltagerne fra Energinet og den tyske pendant 50Hertz også markedet og fordyrelser hos leverandørerne på grund af flaskehalsen. Til gengæld ligger de ikke søvnløse over de tekniske aspekter ved hybridanlægget, der via transformatorstationen på Sydbornholm og jævnstrømskabler til Tyskland og Sjælland kan levere strøm til mere end 200.000 husstande. Bygherren af kabler og el-infrastruktur forsvarer sig på podiet mod lobby-kritikken om træghed hos politikere og myndigheder.

- Selvom nogen siger, at det går langsomt, er det sammenlignet med andre projekter i energisektoren gået ret hurtigt, siger Hanne Storm Edlefsen, Energinets direktør for energiøer. BRINTDRØMME CIP og Ørsteds ansøgning om to havvindmølleprojekter øst for Bornholm er for tiden sat på pause af myndighederne, og selvom forsinkelsen på grund af den suspenderede åben dør-ordning ikke blev omtalt meget på Green Solution House, står det klart, at energibranchen er utålmodig.

- Sæt farten på beslutningsprocessen op. For at citere Elvis: A little less conversation, a little more action, please, lyder opfordringen fra CIP Fondens Charlotte Jepsen.

Også andre energiselskaber end Ørsted og CIP har blikket rettet mod brint fra Bornholm ud over den elektricitet, der kan høstes fra vinden i Østersøen.

- Brint er en anden vigtig ting, vi kan facilitere på en energiø. I første omgang kan vi bringe brinten til Tyskland, men vi har brug for mere samarbejde på tværs af grænserne, for at det kan lykkes, siger vice president Matilda Machacek fra det tyske energiselskab RWE.

FLERE INDBYGGERE I april fremlagde Center for Regional- og Turismeforskning en undersøgelse, der viste, at kommunens målsætning om at hæve indbyggertallet fra under 40.000 til 42.000 mennesker er inden for rækkevidde - men kun hvis der ud over el-projektet Energiø Bornholm også bygges flere havvindmølleparker og et stort elektrolyseanlæg.

I en paneldebat om investeringer i uddannelse og opkvalificering nævnte CRT's direktør, Anne Thomas, konklusionerne. Erfaringen fra andre steder med lignende industrieventyr er, at antallet af det samlede antal nye arbejdspladser kan ganges med tre i forhold til, hvor mange der beskæftiges direkte på energivirksomhederne. Med Bornholms samlede potentiale som energiø er der ved konferencen tro på, at effekten bliver meget større, hvilket blandt andet vil gøre boligudfordringen desto meget større.

- Jeg tror, man skal genoverveje de tal, siger koncerndirektør Carsten Gaarn-Larsen fra DTU om de 42.000.

- Og hvis man går fra 42.000 til 45.000 vil det få en kæmpestor effekt på lokalsamfundet, tilføjer han.

- Så måske er 42.000 ikke ambitiøst nok, siger Anne Thomas senere, da hun ved afrundingen opsummerer budskaberne fra debatten.

Det får dagens veloplagte moderator, Mette Skøt fra Beof, til at kigge ned på borgmesteren, der følger med fra forreste stolerække.

- Så Jacob, du går måske hjem som en mere travl borgmester, end du var, da du kom i morges.

DET VIL VÆRE EN BEDRIFT Andre af hovednavnene på scenen understreger i deres afslutningsreplik, at det i sig selv vil være en bedrift at bygge energiøen med transformatorstationens banebrydende teknologi inden for tidsplanen.

- Bare det at gøre det vil være stort, siger Energinets energiødirektør Hanne Storm Edlefsen og Ulrik Stridbæk fra Ørsted stort set enslydende.

Idéen er, at Baltic Energy Summit skal være en tilbagevendende begivenhed. Med de mange visioner - om at skabe energiøernes Davos, en fuldstændig grøn kommune i 2030, befolkningstilvækst i tusindtal og endnu mere brint og strøm - vil der være nok at snakke om i gentagelserne.

    Green Power Denmarks direktør Kristian Jensen anbefalede politikere og myndigheder til at sætte tempoet op. Lea Wermelin (til højre for ham) tog regeringens udrulning af havvind i forsvar. - Vi er i Danmark allerede de hurtigste i verden, bedyrede den socialdemokratiske energiordfører.
    Konferencen blev rundet af med, at alle i salen spillede sten-saks-papir om, hvem der skulle hente vin til sidemanden. På scenen har Kristian Jensen (Green Power Denmark), Hanne Storm Edlefsen (Energinet), Søren Møller Christensen (Baltic Energy Island) og Anne Thomas afsluttet duellerne, mens Ulrik Stridbæk (Ørsted) og Jacob Østergaards (DTU) fortsat dyster."
2023-05-17 00:00:00,Aagaard lover ingenting: Lokale hensyn er som udgangspunkt ulovlige,Bornholms Tidende,"Klima-, energi- og forsynings minister Lars Aagaard garanterer ingenting efter bornholmsk besøg i Folketinget.

Borgmester Jakob Trøst beskrev det som et pip i en længere sang, da han for knap en måned siden havde foretræde for Folketingets klima-, energi- og forsyningsudvalg. Nu har klima-, energiog forsyningsminister Lars Aagaard (M) kommenteret det materiale, den bornholmsk delegation fremlagde under besøget på Christiansborg.

Formålet med besøget var at fremlægge lokale ønsker til energiøen. Ønsker, som ifølge afsenderne kan være med til at udvikle Bornholm og skabe bæredygtige samfund, vækst og innovation.

Ifølge Lars Aagaard skønner man, at energiøen samlet set indebærer investeringer på et større tocifret milliardbeløb, hvilket kan have en række betydelige, positive afledte konsekvenser for erhvervslivet på Bornholm. Samtidig anfører han, at det er vigtigt for en succesfuld realisering af Energiø Bornholm, at borgerne oplever at blive hørt, og at de kan se, hvad Bornholm får ud af projektet.

Af mulige positive konsekvenser nævner ministeren afledte serviceerhverv og efterspørgsel på arbejdskraft. Derudover er der taget en række initiativer for at sikre dialog og samarbejde med lokalbefolkningen, ligesom man i vidt omfang søger at imødekomme lokale ønsker, fortæller ministeren.

I STRID MED EU-RET Under besøget i København fremlagde Jakob Trøst som nævnt en række lokale ønsker. Hovedønskerne var kompensation til naboer og lokalsamfund i en opdatering af loven om vedvarende energi, en særlig tilskudspulje og krav om samfundsbidrag i statens udbud af energiøens havvindmøllepark.

Selvom staten ifølge Lars Aagaard søger at imødekomme lokale ønsker, lover han ikke noget i sine kommentarer til bornholmernes ønskeliste.

""Med hensyn til de kommende udbud i forbindelse med Energiø Bornholm er det væsentligt at have for øje, at udbudsreglerne gør, at det som udgangspunkt er i strid med EU-retten at tage særlige lokale hensyn ved udformningen af kravene i udbuddet. Samtidig kan indførelse af særkrav forventes at fordyre projektet. Endeligt kan det risikere at have præcedensvirkninger for andre fremtidige infrastrukturprojekter af sammenlignelig karakter"", skriver han.

Lars Aagaard gør desuden opmærksom på, at man er kommet Bornholm i møde, når det gælder indpasning af landanlægget i naturen og etableringen af et lokalt erhvervsfyrtårn med fokus på Bornholms centrale rolle for innovation på energiområdet samt uddannelses- og erhvervsaktiviteter. Dertil arbejder Energinet fortsat med at undersøge, om og hvordan tilkobling af energiøen til det bornholmske elnet kan lade sig gøre, fortæller ministeren."
2023-05-19 00:00:00,Drøm med os Bornholm,Bornholms Tidende," Hvor drømmer vi os hen' er en debat for alle. Derfor er det skønt, at hele Bornholm deltager.

' Hvor drømmer vi os hen' er titlen på debat-kampagnen, der skal udvikle Bornholm, hæve loftet og støvsuge og forædle de gode ideer.

Sammen med De Bornholmske Borgerforeningers samvirke, Foreningen Baltisk Bro, LAG Bornholm og Center for Regionalog Turismeforskning har Tidende taget initiativ til at sætte debatten løs og holde den flyvende i et år.

Vi startede med emnet: Hvilken rolle skal Bornholm have i Østersøen, og i den seneste måned har vi diskuteret Bornholm som energiø. Den debat kulminerer med en stor debatsalon for 150 læsere og eksperter på tirsdag i Elværket i Rønne. Her skal vi diskutere grønne løsninger, arbejdspladser, vækst og visioner.

Alle deltagere får mulighed for at se den spritnye og ganske imponerende energiøudstilling i Elværket, som Baltic Energy Island står bag, og når debatten er ovre, serverer vi lidt at stille sulten og slukke tørsten med til store og små. Det sker i samarbejde med Bornholms Brands fond, der har støttet debatprojektet.

I debatten har vi inviteret en lang række eksperter og parter, der med deres viden og interesser giver netop deres bud på, hvordan vi kan udvikle os godt. Den debat er vi meget glade for, at så mange læsere også har engageret sig i.

Netop eksperterne i Bornholms trivsel og kenderne er vores ø - jer kære læsere - er super interessante at få med, når vi skal drømme og udvikle os. Når det gælder energiøen, har debatten indtil nu i meget stor grad handlet om kompensation til naboer, hvilket er forståeligt.

Men nu er det tid til også at drømme stort på både klimaet og Bornholms vegne.

Hvad vil være den ultimative grønne fremtid for Bornholm.

Bliver vi et grønt laboratorium med gigantiske energimængder, skal vores landbrug lægges om til grønne energibrug, eller skal vi leve af energiskat fra staten, fordi vindmøllernes energi passerer netop vores pragtfulde ø? Debatten bliver kun bedre, jo flere vi er om den. Skriv dine tanker til debat@tidende.dk eller mød op i Elværket på tirsdag klokken 16.30 og vær med til at skabe en bedre fremtid for Bornholm.

Efter debatten om energiøen rundes af tirsdag, fortsætter vi med det nye og lige så aktuelle tema - Hvor drømmer vi os hen - forsvar og sikkerhed. Der er nyt forsvarsforlig på vej. Den globale fredstro er forsvundet, og Rusland er blevet hovedfjenden i Europa efter invasionen i Ukraine."
2023-05-19 00:00:00,RVV og Beof har nyt selskab i støbeskeen,Bornholms Tidende,"De to forsyningsselskaber, der i årevis har ligget i konflikt om varmeleverancer, har begravet stridsøksen, når det drejer sig om at modtage overskudsvarme fra energiøens højspændingsstation.

Selvom der ventes at gå seks-syv år, før Energiø Bornholm står klar, er fjernvarmeselskaberne godt i gang med at planlægge, hvordan de kan udnytte overskudsvarmen fra det enorme højspændingsanlæg på Sydbornholm.

Transformatorstationen forventes at generere nok overskudsvarme til at forsyne en tredjedel af øens fjernvarmekunder, og bliver der i tillæg etableret elektrolyseanlæg til brintproduktion, kan overskudsvarmen herfra dække det samlede varmeforbrug adskillige gange.

På Rønne Vand og Varmes generalforsamling tirsdag aften fortalte selskabet om planerne for spildvarmen. Det er RVV's ønske at stifte et indkøbsselskab sammen med Bornholms Energi og Forsyning, der driver fjernvarmenettene på resten af Bornholm (med undtagelse af Pedersker).

- Vi er nogenlunde enige med Beof om det. Både med Helle Munk Ravnborg og Claus Andersen har vi haft en god dialog, fortæller RVV-direktør Erik Steen Andersen til Tidende om indkøbsselskabet.

Oplægget fra RVV er, at det fællesejede selskab skal købe spildvarme for at videresælge den til Bornholms Varme (BV) og Rønne Varme (RV). Omkostningerne skal deles i samme mængdeforhold, som varmen aftages.

- Det er vores idé, og den tror jeg, at de accepterer, siger Erik Steen Andersen.

Ved højspændingsstationen er det muligt, at Beof og RVV i sammen skal investere i varmepumper og andet hardware.

Står det til RVV, skal rørene ind til byerne ejes af det enkelte varmeselskab, så RVV betaler for at lægge røret fra Sose til Rønne, mens Beof vil få ansvaret for de øvrige rør.

STADIG NEJ TIL FUSION Ifølge Erik Steen Andersen har Beof et ønske om, at de to selskaber går skridtet videre og også i fællesskab skal eje rørene.

Det ønsker RVV af økonomiske grunde ikke - blandt andet fordi energitabet i et rør til de mange kunder i Rønne vil være relativt mindre end i andre forbindelser.

- De vil gerne have det bredt videre ud, så vi også ejede transmissionsledningerne sammen, siger Erik Steen Andersen, der holder fast i, at RVV er imod en fusion med det kommunalt forsyningsselskab.

- Beofs langsigtede mål er, at der kun skal være én varmeforsyning på Bornholm, men det er vi ikke interesserede i.

Hos RVV tvivler de på, at ét ødækkende fjernvarmeselskab vil være gunstigt for andelshaverne i Rønne. Argumentet om, at en fusion vil gøre det billigere at være kunde, fordi man vil kunne spare på administration.

- Alene i fusionsprocessen er pengene røget mange gange, siger Erik Steen Andersen.

- Vi holder næsen i sporet og fokuserer på at være omkostningseffektive og minimere udgifter.

SÆRDELES POSITIVT Hos Bornholms Energi og Forsyning hæfter kommunikationschef Klaus Vesløv sig ved, at det trods selskabernes strid om varmelevering fra kraftværket i Rønne er muligt at have en fin dialog om det fremtidige projekter.

- Det er særdeles positivt, at vi har konstruktive samtaler med Rønne Varme, siger Klaus Vesløv, Han understreger, at der endnu ikke er sat to streger under, hvordan Beof og RVV skal løse opgaven.

- Der er mange uafklarede spørgsmål, og vi er et sted, hvor vi skal blive klogere på mange ting sammen. I sidste ende handler det om, hvad der er det bedst mulige for bornholmerne, siger Klaus Vesløv.

Han peger på, at der er udestående tekniske spørgsmål, ligesom betalingen for overskudsvarmen til Energinet eller ejerne af power-to-X-anlæg skal belyses nærmere. I et bredere perspektiv er der også flere andre aktører, der bør inddrages i en debat om udnyttelse overskudsvarme, mener Klaus Vesløv - ikke mindst, hvis det viser sig, at der kommer meget af den. Rønne Havn, landbruget og Bigadan, der ejer biogasanlægget i Aakirkeby, er nogle af de parter, som har interesser i power-to-X eller overskudsvarme, og som er oplagte deltagere i et koordineret strategiforløb om energiinfrastrukturen på Bornholm.

RVV ER SNART GÆLDFRI Ved tirsdagens Baltic Energy Island Summit fremviste Beofs administrerende direktør, Claus Andersen et kort, hvor de fem separate fjernvarmeområder er forbundet med nye rørledninger. At binde alle områder sammen er en oplagt mulighed, hvis det er muligt at høste overskudsvarme nok fra energiøen, men i hvilket omfang det skal ske i et scenario uden power-to-X, er for tidligt at sige, forklarer Klaus Vesløv.

På RVV's version af kortet, som blev vist på generalforsamlingen, er en ny rørforbindelse til Rønne tegnet grøn, mens resten af linjerne er røde. Når RVV er imod en fusion, hænger det sammen med historikken, forklarer Erik Steen Andersen. Fjernvarmenettet i Rønne er ældre end de øvrige og vil snart være afskrevet.

- Vi blev født for 20 år siden med en gæld på en halv milliard kroner. Den er væk om to år, medmindre vi foretager nye investeringer.

VIL BYGGE VARMEVÆRK Rønne Varme har flere potentielle investeringer på tegnebrættet. Som formand Brian Mikkelsen fortalte på generalforsamlingen, har RVV købt en grund på Ved Lunden af regionskommunen.

Den ligger bag RVV's nuværende olie reservelastværk, og varmeselskabet har i købsaftalen forpligtet sig til at opføre en bygning, der på kort sigt skal bruges som lager.

Den langsigtede strategiske tanke er at bygge et varmeværk med elkedler eller varmepumper, som kan supplere den overskudsvarme, som RVV håber at kunne hente fra energiøens transformatorstation eller et muligt fremtidigt elektrolyseanlæg. Desuden har RVV for tiden en ansøgning om et nyt reservelastværk på 5 megawatt baseret på elektriske varmepumper og spildvarme fra hospitalets køleanlæg liggende hos kommunen, der indtil videre ikke har givet grønt lys til projektet på grund af tvivl om samfundsøkonomi.


ET FÆLLES INDKØBSSELSKAB

Rønne Vand og Varme skriver dette i oplægget om et nyt varmeindkøbsselskab: ? Selskabets opgave er at købe spildvarme op og videresælge varmen til Bornholms Varme (BV) og Rønne Varme (RV) ? I princippet kan selskabet have flere leverandører, men leverer kun varme til BV og RV ? Selskabet er et ' hvile i sig selv'-selskab, der ikke skal tjene penge ? Selskabets omkostninger betales af Bornholms Varme og Rønne Varme i samme forhold som varmen aftages.

? Selskabet ejer ingen transmissionsledninger, men måske noget hardware i forbindelse med at modtage og dele varmen efter behov hos Bornholms Varme og Rønne Varme.


RVV'S BESTYRELSE

Bestyrelsen i RVV a. m. b. a. er efter generalforsamlingen af: Fra gruppe 1 for selvstændige beboelsesejendomme: Thomas Bay Jensen og Kim Kettner Fra gruppe 2 for andelsboligforeninger og andre boligtyper med fælles hovedmåler: Brian B. Mikkelsen (formand) og Joan Prahl Parente (genvalgt efter kampvalg med Brit Kofoed Dahl) Gruppe 3 (for bl. a. erhvervsejendomme, offentlige institutioner): Henrik K. Hansen og Rikke Duevang, der er nyvalgt og erstatter afgående formand Ingolf Lind-Holm.

Suppleanter: Max Ellegaard Hansen, Majbritt Tønnesen og Erik Munch Hansen.

    Direktør Claus Andersen fra Bornholms Energi og Forsyning (tv.) fortalte under Baltic Energy Island Summit om muligheden for at koble de fem separate bornholmske fjernvarmenet sammen, hvis der kommer meget spildvarme fra energiøen. De mulige nye varmerør er indtegnet som røde stiplede linjer, mens den sorte farve markerer de eksisterende forbindelser, der udspringer fra varmeværker i Rønne, Nexø, Hasle, Aakirkeby og Østerlars."
2023-05-20 00:00:00,Museet tager hul på gigantisk opgave,Bornholms Tidende,"Nu starter de arkæologiske forundersøgelser i forbindelse med Energiø Bornholm, og de strækker sig ind i efteråret 2025.

P å mandag, den 22. maj, sætter Bornholms Museum spaden i jorden til de første arkæologiske forundersøgelser ved Vasegårdsvej i forbindelse med Energiø Bornholm, oplyser museet i en pressemeddelelse.

I første fase udføres forundersøgelser, hvor der laves såkaldte søgegrøfter med gravemaskiner for at afsøge hele området for mulige fund. I anden fase udgraves de områder, hvor der er gjort fund.

Undersøgelserne udføres i de områder, hvor omformerstationen til Energiø Bornholm skal bygges - et 107 hektar stort område samt tilstødende områder, der potentielt kan blive benyttet som arbejds-og oplagsarealer under anlægsarbejdet. I første ombæring undersøges et areal på 60 hektar. Senere udføres der også forundersøgelser på de områder, hvor der skal nedgraves kabler.

Der er kendte fund i området, og Bornholms Museum har en klar forventning om, at der vil blive gjort interessante fund undervejs.

På grund af det store område, der skal undersøges, forventer Bornholms Museum og Energinet, at forundersøgelserne kommer til at foregå fra maj 2023 til og med efteråret 2025. Det er Energinet som bygherre, der finansierer de arkæologiske undersøgelser.

Bornholms Museum og Energinet forventer at invitere bornholmerne indenfor, når undersøgelserne er kommet i gang, oplyser pressemeddelelsen.

I september sidste år påpegede museumsdirektør Jacob Bjerring-Hansen i Bornholms Tidende, at det er en større opgave at lave store arkæologiske undersøgelser på Bornholm end andre steder i landet, hvor man nemt kan hente de nødvendige ressourcer hos omkringliggende museer. Allerede i maj samme år sagde han blandt andet: - Det bliver uden sammenligning det største arkæologiske projekt i Bornholms Museums historie, og dengang vurderede han endda, at det relevante område var på "" kun"" 90 hektar."
2023-05-20 00:00:00,Landskab og natur må ikke blive taber,Bornholms Tidende,"I Danmarks Naturfredningsforening på Bornholm tror vi på en god løsning for energiøens landanlæg, men stiller store krav.

O mstillingen fra klimabelastende til klimaneutrale energikilder er fuld af udfordringer.

Én af dem er anlæggenes størrelse, og her er vi på Bornholm havnet midt i et dilemma på grund af vores geografiske placering midt et havområde, der er blevet centralt for levering af vedvarende energi til hele Nordeuropa.

Udover en tvivlsom økonomi i de store projekter, der er undervejs, er der naturligvis store bekymringer om, hvordan de gigantiske anlæg vil påvirke Bornholms natur og landskab. Naturen og landskabet er bærende og afgørende værdier for vores ø - det er simpelthen hovedårsagen til Bornholms store popularitet, og det må ikke sættes over styr.

Danmarks Naturfredningsforening Bornholm har som sit vigtigste formål at beskytte og forbedre natur, miljø og landskab, og overordnet deltager vi med alt, hvad vi kan, i den grønne omstilling mod et samfund, der ikke forurener, destabiliserer klimaet, fortrænger naturen eller ødelægger landskabet.

Vi kunne vælge en strategi, hvor vi var imod al udvikling og bare sagde nej til vindmøller, solceller og andre store anlæg, der fylder voldsomt i landskabet. Men skal vi fremme en udvikling, hvor naturen og landskabet har højeste prioritet, er miljøvenlige løsninger afgørende. Det nytter jo ikke at passe på naturen, hvis man ikke samtidigt tager hånd om forurening og truende globale opvarmning.

Derfor har vi valgt en tilgang, hvor vi stiller meget store krav til de gigantiske landanlæg, der er undervejs, og vi vil ikke gå på kompromis. Der bliver tale om det største byggeri på Bornholm, og selv om det i areal kun fylder omkring en promille af øen, vil det på grund af sin højde kunne ses i et betydeligt område. Derfor er det vigtig, at det placeres et sted, hvor det går mindst muligt ud over natur og landskab, og at det indrettes med arkitektur, beplantning og volde så det indgår harmonisk i omgivelserne.

Hvis der skal være et så stort landanlæg på Bornholm, har vi svært ved at se en anden placering end den, der er fundet. Ingen steder er problemfrie, men her er der tale om landbrugsjord uden høje naturværdier og et fladt og ret lavtliggende landskab i tilpas afstand fra den smukke sydkyst. Placeringen nord for Søndre Landevej vil gå ud over landbrugsjord og bygninger, men naturen vil med forskellige greb kunne forbedres i forbindelse med anlægget.

I det forslag, der er i spil, bliver der arealer med lav vegetation, buske og træer mellem bygningerne og træer uden om det hele, og man frilægger et lille vandløb gennem området.

Det betyder alt i alt, at naturindholdet uden tvivl bliver rigere end det nuværende.

Men landskabeligt savner vi i Danmarks Naturfredningsforening, at der bliver anlagt volde af varierende højde af råjord omkring anlægget, for dels at gøre de enorme bygninger mindre dominerende i landskabet og dels at danne gode betingelser for naturen. Volde med skråninger skaber stor variation i temperatur og fugtighedsforhold, så der kan indvandre et rigt og varieret plante-og dyreliv, og voldene vil desuden kunne bruges til vandrestier, hvor man både vil kunne nyde udsigten og den nære natur.

Natur og landskab må ikke blive taber. Der er meget på spil, og det bør ende med en løsning, som ikke blot er god for Bornholm, men også nationalt og internationalt kan tjene som eksempel på, hvordan man kan forene grøn omstilling til vedvarende energi med hensyn til natur og landskab. Det er udfordringen, og vi vil kæmpe for og tror på, at det lykkes.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt. Temaet afsluttes med en debatsalon i Elværket i Rønne.

    Der er meget på spil, og det bør ende med en løsning, som ikke blot er god for Bornholm, men også nationalt og internationalt kan tjene som eksempel på, hvordan man kan forene grøn omstilling til vedvarende energi med hensyn til natur og landskab, skriver Michael Stoltze fra Danmarks Naturfredningsforening Bornholm blandt andet i dette debatindlæg. Arkivfoto: Berit Hvassum"
2023-05-20 00:00:00,Power-to-x på Bornholm - hvorfor det?,Bornholms Tidende,"Hvad kan Bornholm få ud af power-to-x? Udover det åbenlyse, som er de arbejdspladser, der vil være knyttet direkte til produktionen, ser Søren Møller Christensen tre emner, som er interessante: Fjernvarme, nye grønne erhverv og grønne arbejdspladser samt innovation, forskning og uddannelser.

G rønne brændsler og særligt brint produceret på baggrund af sol-og vindenergi fylder meget i diskussionerne om fremtidens grønne energisystem.

Dette er også tilfældet på Bornholm, hvor power-to-x og brintproduktion både er en mulighed i forbindelse med Energiø Bornholm og den bærende idé i CIP og Ørsteds projekt øst for Bornholm.

I denne artikel vil jeg forsøge at forklare, hvorfor power-to-x og særligt brint får så meget opmærksomhed, hvorfor det kan give mening at have power-to-x-produktion på Bornholm, og hvad Bornholm kan få ud af det i form af eksempelvis arbejdspladser.


HVORFOR OVERHOVEDET POWER-TO-X?

For at håndtere klimakrisen skal vi hurtigst muligt have omstillet alle dele af vores energiforbrug til vedvarende energi.

Den mest optimale løsning vil i mange sammenhænge være at udskifte kul, olie og andre fossile brændsler med elektricitet.

Den el, som vi bruger i vores hjem skal komme fra vedvarende energikilder som vind-og solenergi i stedet for kul og olie, og drivkraften i vores biler skal være elektricitet fra sol og vind lagret på batterier i stedet for benzin og diesel produceret af olie. Denne direkte brug af elektricitet er den mest effektive løsning, fordi næsten 100 procent af den elektricitet, der lagres i et bilbatteri blive omsat til drivkraft i bilen.

I nogle sammenhænge kan det dog ikke lade sig gøre at elektrificere. Det er eksempelvis tilfældet med størstedelen af skibsfarten og flytrafikken. Det skyldes, at det, som kaldes energitætheden er lav for batterier, mens den er mere end 25 gange større for de brændstoffer, der kan produceres igennem power-to-x - eksempelvis brint, ammoniak, methanol og jetfuel. Energitæthed er et udtryk for, hvor meget energi en bestemt energikilde har i forhold til vægten. Konkret betyder det, at batterierne til et langtrækkende fly ville veje flere gange flyets eget vægt, hvis det skulle medbringe den energi, som er nødvendig for at bringe flyet frem, og et containerskib ville ikke have plads til containere med varer, fordi skibet ville være fyldt med batterier. I de sammenhænge er der brug for andre energiformer, hvis vi skal slippe af med de fossile brændsler, og det er her power-to-x er en løsning.

HVOR EFFEKTIVT ER POWER-TO-X OG GRØNNE BRÆNDSLER? Den højere energitæthed i eksempelvis brint kommer dog også med en pris, idet dele af energien går tabt i produktionen af de grønne brændsler. Ser vi på produktionen af brint foregår det ved, at vand i en elektrolyse-proces spaltes i henholdsvis brint og ilt. I den proces tabes en del af energien. Processen bliver stadig mere effektiv og udviklerne af elektrolyseteknologi taler nu om, at energitabet i produktionen af brint inden længe vil være ned på 15-20 procent. Sjovt nok er det dog netop i energitabet, at vi finder mulighederne for udvikling på Bornholm, fordi den tabte energi bliver omdannet til varme, som kan bruges i fjernvarmen og i nye typer af erhverv, der kan udnytte varmen og derigennem skabe arbejdspladser.

HVORFOR LAVE BRINT OG GRØNNE BRÆNDSLER PÅ BORNHOLM? Jeg er flere gange blevet spurgt om, hvordan det kan give mening at producere power-to-x på Bornholm. Giver det ikke meget bedre mening at transportere elektricitet til København eller Berlin og omdanne den til eksempelvis jetfuels der, hvor der samtidig er en stor by med et stort fjernvarmenet, som kan aftage de store mængder af varme? Det er et logisk spørgsmål. Problematikken er dog, at det er dyrt at transportere elektricitet i kabler, mens det er billigere at transportere brint i rørledninger. Med andre ord giver det ud fra et økonomisk perspektiv bedst mening at producere brint så tæt på energikilden som muligt. Det giver sig også udtryk i, at vindmølleproducenterne arbejder på at udvikle møller, som i fremtiden vil producere brint helt inde i møllen eller på platforme tæt på møllerne. I de møller vil størstedelen af varmen gå tabt, men det forventes, at møllerne er omkostningseffektive, fordi elektriciteten bliver omdannet til brint hele tæt på energikilden. Denne type af møller kommer dog ikke i spil til Energiø Bornholm, fordi hovedfokus er på produktion af el, og fordi den nye mølletype ikke forventes at være klar før i 2030erne.

I forhold til spørgsmålet om, hvorfor det er relevant at producere brint på Bornholm er det også værd at bemærke, at Bornholm ikke er det eneste lokalsamfund, som skal finde ud af, hvad power-to-x betyder for dem. Grønne brændsler og særligt brint indgår i ideerne de fleste steder, hvor der er planer om større udbygninger med vind-og solenergi - og ofte er det i mindre lokalsamfund langt væk fra de store byer. Det er eksempelvis også tilfældet på de to andre energiøer i Østersøen, Gotland og Åland, hvor særligt Åland er langt fremme i planerne om at producere brint på baggrund af de 4-6 GW offshore vind, som kan udvikles i havet rundt om øgruppen.

ER DER ØKONOMI I AT POWER-TO-X? Jeg er ofte også blevet spurgt om power-to-x giver mening rent økonomisk.

Tænketanken Kraka har bl. a. offentliggjort en rapport, som argumenterer for, at opbygningen af en power-to-x-industri i Danmark vil kræve markant økonomisk støtte, fordi grønne brændsler i dag er dyrere end sorte brændsler. Både spørgsmålet og argumentet er logisk, men de ændrer ikke ved, at power-to-x er en uomgængelig del af løsningen på klimakrisen, og at der er politisk opmærksomhed på, at der skal findes veje, som muliggør en kommerciel produktion af grønne brændsler. Dette kan ske gennem støtte fra den danske stat eller EU, hvilket allerede sker i dag, og det vil forventeligt i fremtiden også ske gennem yderligere afgifter baseret på den mængde CO2 en bestemt type af produktion udleder, hvilket vil gøre CO2-neutrale brændsler mere konkurrencedygtige i forhold til bl. a. kul og olie. Hvad enten power-to-x hjælpes på vej af støtte eller indirekte støttes gennem afgifter på CO2, er det forventningen i energibranchen, at power-to-x i fremtiden vil være afgørende for den grønne omstilling, og på Christiansborg er der stor opmærksomhed på, at power-to-x skal være en ny dansk erhvervsmæssig styrkeposition.

HVAD FÅR BORNHOLM UD AF DET? Hvad kan Bornholm så få ud af power-to-x? Udover det åbenlyse, som er de arbejdspladser, der vil være knyttet direkte til produktionen, ser jeg tre emner, som er interessante.

Det mest oplagte emne er fjernvarme.

Kan vi ombygge vores fjernvarmesystem, så det kan være baseret på overskudsvarme fra grøn energiproduktion? Og til hvilken pris kan det gøres? Det er et af de spændende emner, som skal undersøges af Bornholm Energi & Forsyning sammen med Rønne Vand og Varme. Lykkes det, vil det forventeligt kunne føre til lavere varmepriser og dermed gøre det billigere at være bornholmer og bornholmsk virksomhed.

Det næste emne er nye grønne erhverv og grønne arbejdspladser. Etableres der power-to-x-produktion på Bornholm vil der forventeligt være mere overskudsvarme, end vi kan udnytte i fjernvarmenettet.

Der vil også være meget ilt, idet ilt er et andet overskudsprodukt, som opstår, når vand spaltes. Spørgsmålet er derfor hvilke former for erhverv vi kan bygge op omkring det, som kan kaldes Bornholms to nye råstoffer: Varme og ilt.

Det kan være fødevarer i drivhuse, produktion af protein, badeland, fiskeopdræt, industrielle processer, der kræver varme og formentlig mange andre muligheder, som vil opstå efterhånden, som vi får flere erfaringer. Fra efteråret 2023 vil Baltic Energy Island sammen med en lang række samarbejdspartnere såsom Business Center Bornholm, DTU, Energy Cluster Denmark, Danfoss, CIP og Gate21 fokusere på dette emne og inddrage både bornholmske og udefrakommende virksomheder i at udvikle mulige løsninger på, hvad vi kan bruge varme og ilt til.

Det sidste emne handler om innovation, forskning og uddannelser. Som det fremgår, findes alle løsningerne ikke i dag. Det kan godt give en følelse af usikkerhed, for hvad er det vi siger ja til, og kommer det overhovedet til at ske? Omvendt er det en mulighed for Bornholm, fordi det er innovationen, som i dag driver universiteter som DTU, AAU og SDU til at deltage i aktiviteter på Bornholm, og det er innovationen, som får store virksomheder som Ørsted og Siemens Gamesa til at engagere sig i Baltic Energy Island.

For Bornholm er det en mulighed for at tiltrække forskning, studerende og innovationsprojekter, som både nu og her og særligt på den lange bane er af afgørende betydning for Bornholms udvikling.

Fra andre mindre samfund og byer såsom Gotland og Luleå ved vi, at etablering af universitetsuddannelser og innovationshuse understøtter etablering af nye virksomheder og udvikler eksisterende virksomheder til at blive mere konkurrencedygtige.

ER DET SÅ EN GOD IDE? Som beskrevet er det meget, som taler for, at power-to-x kan blive et fremtidigt erhverv på Bornholm, der både direkte og gennem afledte erhverv kan være med til at styrke øen økonomi. Vejen derhen kræver dog både innovation og dialog, hvis det skal blive en succes. I Baltic Energy Island er vi både klar til at indgå i dialogen om power-to-x på Bornholm, og vi er klar til at bidrage til at finde de løsninger, som skal til for at indfri potentialerne.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt. Temaet afsluttes med en debatsalon i Elværket i Rønne tirsdag den 23. maj klokken 16.30.


INFO

Baltic Energy Island er Bornholms erhvervsfyrtårn.

Baltic Energy Island er en fond, der har til formål at gøre Bornholm til et knudepunkt i Europa for grønne energiteknologier. Lokale og nationale virksomheder, universiteter, forskningsinstitutioner og myndigheder deltager i Baltic Energy Islands aktiviteter, der har som mål at skabe grønne arbejdspladser på Bornholm og i Danmark og udvikle nye teknologier, der muliggør den grønne omstilling"
2023-05-20 00:00:00,Energiøer kan godt ligge på land,Bornholms Tidende,"Det er vores store ambition, at GreenLab ikke kun skal være en solstrålehistorie for Skive-egnen, men tjene som arbejdstegning for en række andre landlige områder.

V ed Skive i Nordjylland ligger den grønne industripark GreenLab, der arbejder for at producere, lagre og dele energi på nye måder og dermed skabe et mere sammenhængende energisystem. Her har man vist, at grøn omstilling ikke kun er til gavn for klimaet, men også har et stort potentiale for at skabe lokal vækst og udvikling.

CEO i GreenLab, Christopher Sorensen, fortæller her om GreenLab og den store vision for fremtiden.

Jeg har den seneste tid haft fornøjelsen at flere besøg på Bornholm og samtaler med bornholmere, hvor vi har haft glæden og nysgerrigheden over fremtidens grønne muligheder til fælles. Jeg har lært, at Bornholm er rig på kompetencer, naturressourcer og engagement. Det er en ø med selvstændige meninger, og man tænker sig om, når andre træder ind ad døren med en masse gode ideer. Det er netop nu, der skal tages stilling til alle mulighederne, og man skal sikre sig, at man træffer de valg, der giver de bedste resultater.

I snart halvandet år har danskerne skullet forholde sig til nye tider på energimarkedet.

Forsyningssikkerhed er ikke noget, man tager for givet, energipriserne er steget, og i løbet af kort tid er vi blevet meget bevidste om, hvornår vi tænder for vaskemaskinen og måske ikke så fristede af retter, der kræver en tændt ovn i timevis. Den nye opmærksomhed på det hjemlige energiforbrug er vigtig, men det vil måske overraske mange danskere, at det er i industrielle processer, der går mest energi tabt. Faktisk går cirka halvdelen af den energi, der bruges i industrien tabt - for eksempel i form af varmeenergi, der lukkes ud det fri uden at blive brugt til noget.

EN ENERGIØ PÅ LAND Det er blandt andet det tab af energi, vi prøver at standse i den grønne industripark GreenLab ved Skive. Her arbejder vi på at skabe fremtidens energisystemer, hvor energi kan bruges cirkulært, og hvor vi ikke tænker energi som noget, der hører til i forskellige siloer - el, varme, gas etc. - men finder måder, hvorpå vi kan omdanne én type energi til en anden type energi, så vi udnytter energiens potentiale i langt højere grad - det er det, man kalder sektorkobling. Man kan sige, at vi har skabt et stort springbræt til energiøerne på land, hvor vi arbejder med fire kerneområder, som jeg her vil gennemgå kort.

1. Vi tester power-to-x som de første Vi er lige nu ved at bygge et storskala testanlæg til power-to-x, som får sin energi fra vores sol-og vindpark via en direkte kobling. Det er helt unikt og kan kun lade sig gøre, fordi vi har fået status af regulatorisk testzone. I en regulatorisk testzone kan udvalgte innovative energi-og forsyningsløsninger få tildelt en midlertidig dispensation fra regler, der ellers ville forhindre projekternes gennemførelse. Med vores status som regulatorisk testzone har vi mulighed for at prøve de teknologier af, der skal være med til at drive den grønne omstilling.

Og lige så vigtigt - prøve af, hvordan de virker i sammenhæng. Det er en vigtig løftestang til den opskalering og sektorkobling, der skal til forud for etableringen af de planlagte energiøer.

2. Virksomhederne i parken kører på grøn strøm og deler deres energi Når power-to-x-anlægget er oppe at køre, kommer det til at betyde, at de industrivirksomheder, der ligger i vores industripark og som alle arbejder med teknologier inden for den grønne omstilling, bliver koblet på de grønne energikilder, så de kører på 100 procent grøn strøm. Men det stopper ikke der.

Virksomhederne i industriparken deler også deres overskydende energi med hinanden via vores unikke SymbiosisNet ? , der gør det muligt, at én virksomheds overskudsenergi bliver en anden virksomheds ressource.

SymbiosisNet er energiens svar på andelssamfundet, hvor den fælles indsats giver en fælles gevinst. For eksempel bliver én af virksomhedernes overskudsvarme kanaliseret hen til en anden virksomhed, hvor den fungerer som en supplerende energikilde, der fortrænger naturgas.

En industriel symbiose som GreenLab kan således, selv med et energiintensivt forbrug, sikre en effektiv udnyttelse af vedvarende energi og aflaste elnettet, når det er hårdt belastet ved at udnytte nye lagringsmuligheder. Så kan vindmøllerne blive ved med at snurre og udnytte det fulde potentiale af vedvarende energi, uden flaskehalse.

3. Forskning med jord under neglene GreenLab arbejder tæt sammen med de tekniske universiteter i Danmark og fungerer som test-site, når teorier skal prøves af i praksis. Der er for øjeblikket 10 forskningsprojekter i gang i parken med interdisciplinært fagligt indhold og målrettet opskalering af lovende energisystemer og -teknologier. Den grønne omstilling kræver eksperimenter med nye energiformer og forskning, der prøves af i praksis og i stor skala, så vi hurtigt kan finde ud af, hvad der kan arbejdes videre med, og hvad der ikke fungerer.

4. Lokal forankring og lokal forandring er en del af fundamentet GreenLab er blevet til som et offentligt-privat partnerskab, hvor Skive Kommune og lokale private aktører tog den indledende risiko på sig. Det betyder, at vi er stærkt lokalt forankret, og det er altafgørende for os, at vores arbejde er med til at skabe lokal grøn vækst på Skiveegnen.

Fra vi i 2019 startede på en bar mark til i dag, er der skabt cirka 100 nye fuldtidsjobs, over 180.000 timers merarbejde for lokale selskaber, 489 millioner kroner i kapitalinvesteringer og over 2,6 milliarder kroner i nye investeringer i matriklens udvikling og drift.

Det er vi stolte af, og det håber vi kan tjene som inspiration for fremtidens grønne industriparker.

VI DRØMMER OM AT BLIVE COPY/ PASTET Det er vores store ambition, at GreenLab ikke kun skal være en solstrålehistorie for Skive-egnen, men tjene som arbejdstegning for en række andre landlige områder, hvor sol og vind er rigelige, og hvor potentialet for at udnytte det er stort. Vores håb er, at de læringer, vi har gjort os siden opstarten, kan blive fundamentet for en række nye industriklynger - både i Danmark og i udlandet - så der opstår sammenhængende energisystemer, der reducerer industriens energispild så mange steder som muligt.

Jeg er netop hjemvendt fra USA, hvor vi indgik en aftale med en stor infrastrukturvirksomhed i Nevada om at lære fra os, så USA også kan få et eller flere GreenLabs. Og der er også brug for frontløbere i Danmark. Jeg håber derfor, at Bornholm er den næste lokation, der kunne tænke sig at bruge nogle af GreenLabs erfaringer til at skabe deres egen udgave af grøn vækst med øje for det, som borgerne ønsker sig. Vi er klar til samarbejdet, når I har brug for det.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt.

Temaet afsluttes med en debatsalon i Elværket i Rønne tirsdag den 23. maj klokken 16.30."
2023-05-22 00:00:00,Wermelin håber på brintrør til Tyskland - men hvad bliver statens rolle?,Bornholms Tidende,"Muligheden for brintproduktion indgår i forhandlinger om Energiø Bornholm, fortæller Socialdemokratiets energiordfører Lea Wermelin, som på sidste uges konference om energiøen udtrykte opbakning til power-to-X på bornholmsk jord. ENERGI/ POLITIK.

F or Lea Wermelin stod sidste uge i høj grad i energiøens tegn. I Folketinget er hun midt i forhandlingerne om, hvordan Energiø Bornholm skal struktureres og finansieres, og tirsdag kunne den socialdemokratiske energiordfører lige klemme et besøg ind hjemme på Bornholm til Baltic Energy Island Summit. Her talte hun positivt om etableringen af en brintinfrastruktur i Østersøen, hvilket vil skabe basis for at producere brint eller andre grønne brændstoffer på Bornholm.

- Udover at være Socialdemokratiets energi-og klimaordfører er jeg også fra Bornholm.

Det er blevet et af mine børn, hvis man kan sige det sådan, at vi skal udnytte det fulde potentiale af energiøen, sagde Lea Wermelin på konferencen.

På bagkant af topmødet slår hun over for Tidende fast, at Socialdemokratiet håber, at det på den ene eller anden måde bliver muligt at etablere brintinfrastruktur i Østersøen.

- Ja, afgjort. Hvis vi skal gøre os forhåbninger om, at industrien skal omstilles, tror jeg, at brint vil være svaret dér, siger Wermelin.

Hun mener, det er oplagt, at en del af vindressourcerne i Østersøen omdannes til brint.

- Vi skal skabe gode rammer for, at nogle af de fordele kan høstes, siger den tidligere miljøminister.


PRIVAT ELLER STATSLIG

Mens en dansk-tysk brintforbindelse i Jylland i flere år har været under planlægning, er de politiske ambitioner i Østersøen nyere og mindre velkendte. Lea Wermelin pointerer, at brintinfrastruktur i Østersøen både kan blive et statsligt og et privat anliggende.

- Der skal også være muligheder for de rigtige rammer til private initiativer.

Har I på forhånd afskrevet, at staten kan gå aktivt ind i etableringen af brintrør i Østersøen? - Det er ikke afgjort endnu, hvordan vi præcist vil gøre det, så det er nok en postgang for tidligt at svare på, siger Lea Wermelin, der understreger, at hun ikke vil røbe noget fra forhandlingsbordet.

Hun nævner i samme åndedrag selv, at det dagen efter topmødet kom frem i dagbladet Børsen, at den danske regering er gået ind til forhandlingerne om Energiø Bornholm med et udgangspunkt om, at 25 procent af havvindmølleparkerne skal ejes af staten, hvilket brancheorganisationen Green Power Denmark straks advarede imod.

Når det kommer til brintrør, optager ejerskabsforholdene også energiselskaberne, kunne man konstatere på Baltic Energy Island Summit. Repræsentanten for Copenhagen Infrastructure Partners' (CIP) på topmødet, Charlotte Jepsen, slog fast, at CIP håber, at staten vil blive en aktiv medspiller, der kan fremskynde anlægget af en rørledning i Østersøen gennem dialog med myndigheder i andre lande og hurtig sagsbehandling. CIP har store planer om milliardinvesteringer i brintinfrastruktur fra nord til syd i Østersøen, og det er selskabets ønske, at udrulningen af rørledninger til havs generelt skal drives frem for private penge.

- Offshore-casen er big business og har et kommercielt potentiale, så vi ser det som noget naturligt, at ejerskabet bliver privat, sagde Charlotte Jepsen, der er ledende partner i CIP Fonden, CIP's almennyttige fond.

Sammen med Ørsted har CIP budt ind med et stort brintprojekt og to havvindmølleparker, hvor møllerne tættest på land skal stå henholdsvis 25 og 42 kilometer fra den bornholmske østkyst. Ansøgningsprocessen er standset, da Energistyrelsen har suspenderet åben dør-ordningen, som CIP havde søgt igennem. En af grundene er, at der fra politisk hold er kommet fokus på, at staten skal sikres betaling for at stille havarealer til rådighed for opstillere af havvindmølleparker.


MØLLETÆTHED OG BRINT

Brint hører også med til de igangværende forhandlinger om Energiø Bornholm, da politikerne drøfter muligheden for at øge parkernes kapacitet ved at tillade, at møllerne stilles tættere på hinanden (også betegnet som overplanting).

Hvis parkerne får en højere produktionskapacitet end eksportkablerne væk fra Bornholm, kan den overskydende strøm sendes til et elektrolyseanlæg.

Lea Wermelin fortæller, at en mulighed kan blive, at bydere på havvindmølleparkerne kan være med til at definere, om brintproduktion skal være en del af projektet eller ej.

- I forhold til Energiø Bornholm er der tanker om at lade produktion af brint indgå, siger hun og understreger, at produktion af brint skal ske i balance med natur og miljø.

Hun indikerer, at hendes parti forholder sig positivt til øget mølletæthed.

- For Socialdemokratiets side har det været vigtigt, at vi skal opføre så meget havvind som muligt.

En knast i forhandlingerne er finansieringen af Energiø Bornholm. Børsen skrev forleden, at det er på tale at anvende 17,6 milliarder kroner fra en grøn fond, som er tiltænkt omstillingen frem mod 2040, som statsstøtte til Energiø Bornholm. SF, Konservative, Radikale Venstre og Enhedslisten er skeptiske omkring denne finansiering. De fire oppositionspartier afviser ifølge Børsen "" på den baggrund at forhandle videre om havvind og energiøen, før der som minimum er indkaldt til et forhandlingsmøde om den grønne fond"". Fonden til klimainvesteringer blev oprettet sidste år og rummer over 50 milliarder kroner.


' FORHÅBENTLIG SNART'

Lea Wermelin kan ikke komme med et konkret bud på, hvornår flertalsregeringen forventer at komme i hus med de afgørende forhandlinger om Energiø Bornholm.

- Forhåbentligt når vi snart til enighed, for vi vil også gerne have projekterne i gang, siger den socialdemokratiske ordfører.

Hun oplyser, at landanlægget på Sydbornholm ikke indgår i de nuværende forhandlinger.

De endelige beslutninger om Energinets højspændingsstation skal forhandles på plads i et senere forløb, og det bliver i denne fase, at energiordførerne skal tage stilling til de ønsker, som borgmester Jacob Trøst (K) har sendt til dem. Han har efterspurgt bedre kompensation til naboer til landanlægget på Sydbornholm, andre muligheder for opkøb af ejendomme og en udvidelse af VE-puljeordningen, så regionskommunen kan få betaling for at lægge jord og udsigt til energiøens anlæg, ligesom kommuner med den eksisterende ordning kan få for landvindmøller og solcelleparker.

Udover at være Socialdemokratiets energi-og klimaordfører er jeg også fra Bornholm. Det er blevet et af mine børn, hvis man kan sige det sådan, at vi skal udnytte det fulde potentiale af energiøen Lea Wermelin, energiordfører, Socialdemokratiet."
2023-05-22 00:00:00,Internationalt udsyn og innovation: ' En fremragende konference',Bornholms Tidende,"Midt i forhandlingerne om Energiø Bornholm fik Lea Wermelin en påmindelse om andre væsentlige perspektiver ved det banebrydende energiprojekt. ENERGI.

S idste uges energiøtopmøde Baltic Energy Island Summit bragte mere end 100 energiaktører til Green Solution House i Rønne.

Lea Wermelin (S) var ene om at repræsentere Folketinget og regeringen på topmødet, og selvom hun derfor måtte lægge ører til kritik fra energisektoren, er hun begejstret over arrangementet.

- Det var en fremragende konference, siger Lea Wermelin (S) til Tidende.

Topmødet bragte mange fremtrædende folk fra energiselskaber, systemansvarlige virksomheder og masser af udenlandske gæster til Rønne. For den bornholmske energiog klimaordfører føltes det befriende at bruge nogle timer på at høre om energiøen fra andre faggrupper. Allerede dagen efter var hun tilbage ved forhandlingerne om Energiø Bornholm.

- Nogle gange har jeg fornemmelsen af, at man kan blive lidt "" gigawatt-blind"", når vi sidder ved forhandlingsbordet, siger Lea Wermelin, som især glæder sig over, at der ved Baltic Energy Island Summit var tid til at dyrke den innovative dimension ved Energiø Bornholm. Højspændingsstationen ved Sose skal udstyres med teknologi, der isolerer havvindmølleparkerne fra elnettene i Tyskland og på Sjælland og samtidig gør det muligt at forbinde flere parker til samme knudepunkt på land. Disse såkaldte "" interkonnektorer"" giver en række fordele, både økonomisk og i forhold til at binde det europæiske elnet bedre sammen, så forsyningssikkerheden kan forbedres og den grønne energi kan udnyttes mere effektivt.

- Det har måske fået mindre opmærksomhed i den brede offentlige debat, men det var derfor, at så mange højtstående deltagere var med på konferencen, påpeger Lea Wermelin.


INTERNATIONALT PERSPEKTIV

Ved konferencens åbningsdebat var hun på scenen sammen med blandt andre Marco Nix, økonomidirektøren for 50Hertz Transmission, der sammen med Energinet har ansvaret for de dyre kabler fra Sydbornholm til Nordtyskland. Hun hæfter sig ved hans ord om, hvordan den grønne omstilling for et land som Tyskland med kort kystlinje kræver enorme investeringer og masser af internationalt samarbejde, hvis det tyske industricentrum skal forsynes med grøn energi fra Nordog Østersøens vindrige farvande eller solcelleskabt strøm fra Spanien.

- Det er virkelig stort, sagde økonomidirektør Marco Nix fra 50Hertz, da han blev bedt om at sætte Energiø Bornholm i et tysk perspektiv.

- Investeringerne er kæmpestore, når de overstiger 1 milliard euro. Det er uden tvivl et af vores største projekter, understregede den tyske nøgleaktør om energiøen, der med en kapacitet på tre gigawatt kan dække 3,3 millioner husstandes el-forbrug.

Fra tysk side deltog også ledende embedsfolk fra Mecklenburg-Vorpommern, ligesom Gotland og Ålandsøerne, der begge har egne ambitioner om at blive energiø, var repræsenteret.

- Det giver nogle helt nye perspektiver for Østersøen, at de melder sig på banen, siger Lea Wermelin om energiø-interessen fra Sverige og Finland.

Hun mener, at man som bornholmer "" godt kan ranke ryggen"" over førerpositionen. Da hun til sidst i debatten blev bedt om at komme med en modig ambition på vegne af energiøen, handlede det om at styrke Bornholms omdømme som testø og frontløber.

- For mig vil det være at sikre, at vi kan blive med at tage opgaven som rollemodel på os, så alle, der vil være lære om energiøer, fremover vil rejse hertil.

Det er hensigten, at Baltic Energy Island Summit skal være en årligt tilbagevendende begivenhed.

Nogle gange har jeg fornemmelsen af, at man kan blive lidt "" gigawatt-blind"", når vi sidder ved forhandlingsbordet Lea Wermelin, energiordfører, Socialdemokratiet."
2023-05-22 00:00:00,"Bornholm kan mere, når vi står sammen",Bornholms Tidende,"Det er sikkert korrekt, at vi kan mere, når vi står sammen, men hvad er det, vi vil stå sammen om? LÆSERBREV.

D er er store ændringer på vej, som i høj grad vil påvirke bornholmernes fremtid, og ifølge forlydender er løbene allerede kørt. Det gælder tilsyneladende for energiø-såvel som museumsprojektet.

Men hvem er det, vi har hørt? Og hvad siger øens tavse flertal? Jeg foreslår en folkeafstemning for de bornholmske vælgere, hvor man på demokratisk vis kan tage stilling til de enkelte projekter? Politikere og bestyrelsesmedlemmer vælges på demokratisk vis, men er jo ikke nødvendigvis eksperter på alle de områder, de beskæftiger sig med. Lad os finde ud af, om der et demokratisk flertal for disse vigtige projekter, -gerne med deltagelse af en rigtig stor del af det tavse flertal.

EN AFSTEMNING BASERET PÅ FØLELSER FREMFOR ØKONOMI OG POLITIK. I første omgang kunne man måske på Campus Bornholm planlægge og afholde en eller flere afstemninger om disse emner. Og resultatet kunne bruges til udvikle behov/ indhold af en folkeafstemning for hele øen.

I princippet synes jeg, de mange fremtidsplaner er spændende. Men jeg bliver i tvivl om deres berettigelse, når jeg tænker på energiøens sårbarhed. Den er jo en lækkerbidsten for fremmede magter, der ikke vil vores del af verden det bedste. Og det eventuelle område for placeringen vil sikkert allerede inden færdiggørelsen være et stort afspærret militært område med høje hegn, og ansigtsgenkendelse for at komme ind i området, selv om man bare gerne vil nyde naturen. Havvindmøller er sikkert en god ide, men kunne man ikke sprede risikoen ved at sende den opsamlede energi til flere forskellige modtagere, -nogle gerne i udlandet? Omkring udvidelse af Kunstmuseet i Rø ser jeg fremtidige problemer med adgang/ udkørsel og begrænsede parkeringsmuligheder.

I dag er frakørslen fra Kunstmuseet direkte ud på en af vore mest befærdede veje i sommertiden. Ret upraktisk. Jeg forestiller mig, at man vil finde et egnet parkeringsområde på en mark ved Røvej, og dermed må bygge en tunnel under landevejen, -måske blot en gangsti eller et kørende fortov (som i Kastrup lufthavn) eller mulighed for kørsel med mindre el-køretøjer. Men jeg vil hellere høre om de muligheder, der er for at finde en ønskværdig placering for Bornholms Museum i Rønne.

Jeg anerkender, at mit lille indslag i den igangværende debat er som et lille pip i en rågekoloni i maj. Ser frem til at høre sangfuglenes milde kvidder."
2023-05-23 00:00:00,Alle spadestiks moder,Bornholms Tidende,"Nu er de arkæologiske forundersøgelser, der betegnes som Bornholms Museums største projekt nogensinde, i gang som optakt til Energiø Bornholm.

- Arkæologiske spadestik er alle spadestiks moder.

Så enkelt, præcist og en smule højstemt kan det siges, når man selv er arkæolog med indsigt i, at når første spadestik er taget i en arkæologisk undersøgelse, ja, hvad kan der så ikke være i vente? Alle spadestiks moder kan meget vel vise sig at være svanger med store fund og en hvisken om forne tiders liv og levned, vaner og skikke, organisering og samfund.

Det er Lars Ewald Jensen, der således definerer spadestiks rangorden, og som projektleder for arkæologi ved Energinet har han ret godt styr på sådan nogle spadestik, som Bornholms Tidende er mødt op for at overvære - nemlig det, som indleder de første arkæologiske forundersøgelser i forbindelse med Energiø Bornholm.

Derfor står vi da også frit ude under en herlig sommeragtig sol ved en pløjemark, hvor der altså netop her mandag formiddag bliver foretaget de indledende manøvrer til, hvad direktør på Bornholm Museum Jacob Bjerring-Hansen har betegnet som "" uden sammenligning det største arkæologiske projekt i Bornholms Museums historie"".

I første ombæring undersøges et areal på 60 hektar, senere udvides området til alle de 107 hektar, hvor omformerstationen til Energiø Bornholm skal bygges på - og endda også ud over disse 107 hektar, fortæller Lars Ewald Jensen, mens vi kan studere gravemaskinen på marken, hvor den skraber jordlag af, så det kan åbenbare sig, hvad der eventuelt gemmer sig under det øverste muldlag - om noget.

Af invitationen til pressen fremgik det, at det bare gjaldt om at møde frem klokken 10, så ville Bornholms Museum sætte spaden i jorden til de første arkæologiske forundersøgelser i forbindelse med Energiø Bornholm. "" Det er muligt at få billeder af første spadestik og det indledende gravearbejde"", lokkede indbydelsen, men ak, det må have været i overført betydning, for Lars Ewald Jensen forklarer usentimentalt: - Først spadestik blev taget lidt over klokken 8, en entreprenør venter ikke sådan lige på pressen.

ANSØGNINGSFRIST Nuvel, i effektivitetens navn slipper vi for et opstillet billede af et spadestik, men kan da heldigvis fortsætte denne graverjournalistiske artikel med at konstatere, at også blandt andre Jens Berthold, som er nyudnævnt chefarkæolog hos Bornholms Museum, naturligvis er til stede.

Han kan forklare, at jo, der skal bruges ret så mange arkæologer til denne gigantiske opgave, men: - Ikke lige nu. Kunsten er at sikre, at arkæologerne og bygningsarbejderne ikke kommer på de samme kvadratmeter på samme tidspunkt. Så vi arkæologer starter meget tidligere, og det er jo først i slutningen af 2025, der for alvor skal ske noget her rent bygningsmæssigt. Nu indleder vi med at lave søgegrøfter ved hjælp af gravemaskinen, som er i gang, så vi kan se, om der er noget at komme efter rent arkæologisk.

- Det er simpelthen for lige at kigge ind under pløjelaget, og så kan det være, vi opdager, at der ligger en boplads dér og en gravplads dér, og så kan vi definere arealer, hvor vi skal foretage deciderede udgravninger.

Det bliver dog ikke i år, men muligvis næste år. Og så er det, vi får behov for en masse arkæologer, siger Jens Berthold.

Men skal arkæologerne ikke følge dette arbejde med at lave søgegrøfter? - Jo, men det drejer sig kun om et sted mellem to og måske fem arkæologer, og vi ansætter da også nogle nye folk, fordi vores egne arkæologer jo også har de normale udgravninger, vi laver uden for energiøens regi, som de skal arbejde med. Faktisk har vi lige præcis i dag (mandag, red.) ansøgningsfrist på tre stillingsopslag, vi har lavet, og hvor vi søger arkæologer.

Har Bornholms Museum råd til lige at ansætte tre nye arkæologer? Her træder Lars Ewald Jensen til og forklarer: - Museumsloven er skruet sådan sammen, at en bygherre skal finansiere de arkæologiske udgravninger, og det vil sige, at det, der foregår herude, finansieres af Energinet.

Museet har et arkæologisk ansvar, som det skal løse, men vi er godt klar over, at når vi kommer med en 107 hektar stor station og dumper den her plus de kabler, der skal trækkes, så er det en kæmpe opgave. Nok Bornholms største til dato, når det handler om arkæologi, men selv på landsplan må den betegnes som stor, og derfor går vi ind og hjælper museet både logistisk og på anden vis, så det kan løfte den opgave.

Og altså også i forhold til finansieringen af de ekstra arkæologer? - Ja, det gør vi altid. Det følger af Museumsloven.

Kulturarven er vores alle sammens, men man pålægger bygherren at betale for det, og de eventuelle fund kommer for en stor dels vedkommende til at havne på Bornholms Museum.

LIDT TRIST Man må formode, at de 20 arkæologer, der kan komme på tale, kun vil få en midlertidig ansættelse? - Ja, siger Jens Berthold.

- De skal ikke være her til pensionsalderen, men måske i et par år. Det er svært at afgøre præcist på forhånd.

Lars Ewald Jensen: - Det er betingelserne i dansk arkæologi. Den finansieres på den måde, og jeg kan da personligt synes, det er lidt trist for nogle af vores yngre arkæologer, at de er nødt til at pendle landet rundt.

Heller ikke præcis hvornår de tre arkæologer, der bliver fundet gennem de tre aktuelle opslag, skal starte, kan Jens Berthold sige, for det afhænger af diverse ting.

- Men er de ikke på andre kontrakter og er klar til at gå i gang, må det da gerne være om en måneds tid, siger han.

- Det ville være godt.

Lars Ewald Jensen: - Som gammel museumsmand kan jeg sige, at man jo også gerne vil have fat i nogle arkæologer, som er gode, og så venter man gerne lidt på, at de kan komme.

Arbejdet med de første 60 hektar, som nu bliver undersøgt, skulle gerne kunne klares frem til og med oktober i år, dernæst venter arbejdet op til de 107 hektar, som er selve stationsarealet, men ydermere bliver også et ekstra areal formentlig inddraget fra lodsejerens jord, oplyser Lars Ewald Jensen.

Jens Berthold, når man kender Bornholm og området her, kan I så ikke sagtens risikere - eller have held til - at finde nogle arkæologisk vigtige ting, som kan forsinke hele processen? - Nej, for vi starter så tidligt i forhold til, hvornår bygningsarbejdet skal starte, at vi kan garantere, at vi når at blive færdige med vores undersøgelser, siger chefarkæologen.

Han fortæller, at der blandt andet engang i 1800-tallet blev fundet en helt unik guldskat her i området - man ved ikke nøjagtigt hvor - med 36 romerske mønter, som i dag er udstillet på Nationalmuseet, og som kunne antyde, at her er mere at komme efter, eventuelt en boplads.

    Jens Berthold fra Bornholms Museum (tv) og Energinets projektleder for arkæologi, Lars Ewald Jensen, hæftede sig ved, at forundersøgelserne er gået tidligt i gang. Det har været muligt, fordi Energinet har indgået en aftale med den største lodsejer i området. Gravearbejdet tilrettelægges, så det passer med høsten. Foto: Jakob Nørmark
    Mandag formiddag blev dette skilt opstillet ved marken, hvor der arbejdet med søgegrøfterne blev påbegyndt. Foto: Torben Østergaard Møller"
2023-05-23 00:00:00,Første keramikfund gjort efter kort tids graven,Bornholms Tidende,"Gravemaskinen skulle ikke lave mere end en håndfuld grøfter, før arkæologerne mandag morgen gjorde det første fund på markerne, hvor energiøens landanlæg skal opføres om nogle år.

- Det er sandsynligvis en form for skål eller urne, som er blevet hakket over under pløjning. Se, der er stadig små keramikstykker her, forklarer arkæolog Nicolas Caretta, da Tidende kigger forbi udgravningen.

Fundet er markeret med en lille seddel, og arkæologen skal til at lave en 3D-registrering af genstanden, inden de senere på dagen vil forsøge at grave den fri. Fordi skålen dukkede op, har arkæologerne frigjort et lidt større felt med jord omkring den. Ellers foregår forundersøgelsen med grøftegravning i cirka to meter brede spor. Imellem grøfterne er der bælter af jord, som forbliver uberørte, medmindre arkæologerne graver noget interessant frem.

- Det er lidt et spørgsmål om tilfældigheder, siger Nicolas Caretta, som fortæller, at arkæologerne håber at gøre større opdagelser og grave mere intakte effekter fra fortiden op af den sydbornholmske jord.

- Lige er nu vi på opdagelse. Men længere fremme passerer vi igennem to steder, hvor der tidligere er gjort fund.

Første fase af forundersøgelserne ventes at løbe indtil september eller oktober. Energinet og Bornholms Museum regner med at undersøge 60 hektar, og senere venter undersøgelser af resten af det i alt 107 hektar store projektområde, som indgår i lokalplanen for højspændingsstationen.

    Første fund under de øverste jordlag på markerne ved Vasegårdsvej var et keramikkar. Det blev gravet frem mandag formiddag. Foto: Jakob Nørmark
    Arkæolog Nicolas Caretta fra Bornholms Museum er udstyret med en notesbog og små sedler, som arkæologerne placerer de steder i grøfterne, hvor der dukker noget interessant op. Foto: Jakob Nørmark"
2023-05-23 00:00:00,"Ejerskab til energiproduktion giver ikke blot forsyningssikkerhed, men også økonomisk sikkerhed",Bornholms Tidende,"Heldigvis ser det ud til, at man har fået øje på, at det vil være dumt at gentage fortidens fejltagelser, hvor retten til at udnytte fælles ressourcer - nemlig Nordsøens olie-og gasfelter - blot blev foræret væk i Danmark, mens man i Norge i langt højere grad formåede at forvalte sådanne ressourcer til fælles økonomisk fordel.

Det kommer næppe bag på nogen, at mange landkommuner i disse år godt sukker efter en økonomisk saltvandsindsprøjtning, så der igen kan komme gang i byernes handels-og kulturliv, og så familierne kan føle sig betryggede i, at der også vil være gode tilbud til dem, når børnene skal passes og i skole, når man kommer til skade og skal genoptrænes, eller når man bliver ældre og får brug for en ekstra hånd i hjemmet.

Derfor - og for at være en del af løsningen på den galopperende klimakrise - har mange landkommuner budt sig til, når projektudviklere for sol-og vindprojekter har været på udkig efter placeringer til nye energiprojekter.

Det gælder ikke mindst mange jyske kommuner, hvor der de senere år er blevet anlagt store sol-og vindparker. Men nu der er begyndt at ske noget nyt. Lysten til at spille aktivt med i den grønne omstilling er ikke blevet mindre, men en del kommuner er begyndt at blive opmærksomme på, at det kan ske på flere måder. I stedet for blot at byde projektudviklerne indenfor, er kommuner som Ringkøbing-Skjern, Varde, Lemvig, Esbjerg og Tønder begyndt at se på, om ikke projekterne kan udvikles på en anden måde - og ikke mindst i et andet ejerskab - sådan at de lokaløkonomiske gevinster bliver større.

Og Landdistrikternes Fællesråd har netop udgivet et bud på en grøn helhedsplan for danske landdistrikter, der har ' forpligtende lokalt afkast fra energianlæg' som sit første pejlemærke - noget der blandt andet foreslås opnået gennem lokalt ejerskab og dermed en bedre fordeling mellem byrder og gevinster. I disse bestræbelser er kommuner, landdistrikter og lokalsamfund hjulpet godt på vej af den lovgivning, der blev vedtaget i Danmark for et par år siden, som gjorde det muligt at oprette vedvarende energifællesskaber - lokale energifællesskaber og borgerenergifællesskaber - også med kommunal deltagelse.

For en del år siden udgav Karl Sperling og Brian Vad Mathiesen fra Aalborg Universitet en rapport, som undersøgte betydningen lokalt ejerskab til energiproduktion. De tog udgangspunkt i en 52 MW landvindmøllepark i Billund Kommune med et på daværende tidspunkt anslået anlægsbudget på 24 mio. kr. og undersøgte forskellige fordelinger af ejerskab, heriblandt en fordeling, hvor det fulde ejerskab lå uden for kommunen, og en fordeling, hvor ejerskabet var fuldt lokalt forankret inden for kommunegrænsen, fordelt med 50 procent til en lokal projektudvikler og 50 procent til lokale borgere. Resultaterne er tankevækkende. I modellen, hvor alt ejerskab lå uden for kommunen, blev den årlige lokaløkonomiske effekt i driftsfasen anslået til at være 500.000 kr. pr.

år. Heraf var cirka halvdelen indtægter til kommunekassen i form af bidrag fra projektejer til den grønne pulje (dengang grøn ordning), mens den anden halvdel knyttede sig til den ekstra lokale beskæftigelse, som driften og vedligeholdelsen af vindmøllerne kastede af sig. Til sammenligning så var de lokaløkonomiske effekter ved 100 procent lokalt ejerskab næsten tre gange højere, altså næsten 1,5 mio. kr. pr. år! Her var der nemlig ikke bare tale om bidrag til kommunekassen, men også om borgere og virksomheder, der fik del i overskuddet fra salget af strøm, og alle de dynamiske effekter dette giver til omsætningen i det lokale handels-, kultur og erhvervsliv. Og med sådanne lokale gevinster, kan investeringerne hurtigt tjene sig hjem.

Det er det billede, som en række jyske kommuner og også Landdistrikternes Fællesråd, nu er begyndt at få øje på, og derfor er begyndt at stille krav om lokalt ejerskab. Flere er også begyndt at oprette energifællesskaber, nogle med kommunal deltagelse.

For hvorfor lade størstedelen af den økonomiske gevinst ved at lægge jord og udsigt til vedvarende energianlæg lande uden for kommunen, hvis den gennem en anden fordeling af ejerskab kunne lande inden for kommunegrænsen og være til gavn både for den private og kommunale økonomi? Og her i ellevte time ser det nu også ud til, at man fra politisk side på Christiansborg nu er vågnet op, når det gælder udnyttelsen af Danmarks fælles havvindsressource. Heldigvis ser det ud til, at man har fået øje på, at det vil være dumt at gentage fortidens fejltagelser, hvor retten til at udnytte fælles ressourcer - nemlig Nordsøens olie-og gasfelter - i Danmark blot blev foræret væk, mens man i Norge i langt højere grad formåede at forvalte sådanne ressourcer til fælles økonomisk fordel (at man også i Norge har bidraget kolossalt til ødelæggelsen af klimaet, er en anden, og ganske trist sag). Derfor overvejes det nu at stille krav om 25 procent statsligt ejerskab til de statslige havvindsprojekter, der inden længe vil blive udbudt, blandt andet ud for Bornholm. Dette blik på ejerskab, på at sikre fordele for fællesskabet i den grønne omstilling af vores energiforsyning - hvad enten det er i kommunerne eller på nationalt niveau - er fuldstændig fundamental. For netop fordi energiproduktion og forsyning er så central for vores samfund, så giver ejerskabet hertil ikke blot større forsyningssikkerhed; det giver også større økonomisk sikkerhed. Og så får ejerskabet kolossal betydning, ikke bare for opbakningen til den grønne omstilling, men også den sociale og økonomiske sammenhængskraft i vores samfund, i kommunerne såvel som mellem land og by, nu og mange år fremover.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt. Temaet afsluttes med en debatsalon i Elværket i Rønne tirsdag den 23. maj klokken 16.30.

    Helle Munk Ravnborg er kommunalbestyrelsesmedlem for Enhedslisten. Arivfoto: Jacob Jepsen"
2023-05-23 00:00:00,Jeg drømmer småt,Bornholms Tidende,"Jeg drømmer om, at mit Bornholm ikke skal ødelægges, for at vi kan blive energiproducent for fjerne egne. Som en arabisk oliestat, bare uden indtægterne og uden bestemmelse over, hvad der skal ske med vores land.

Jeg drømmer om et Bornholm, hvor fremtiden er i tråd med de særlige værdier, jeg har oplevet på Bornholm og værdsat gennem 45 år her. Efter at være vokset op i Københavns omegn og flyttet her til som 24-årig.

De særligt bornholmske værdier for mig er et samfund, der er overskueligt, varieret og sammensat af mange små elementer. Det gælder både for erhvervslivet og kulturen. Fundamentet for alt dette er naturen. Inden for et skarpt begrænset område er her en overdådighed af variation. Havet omkring os gør det lidt svært at komme her til. Det er godt. Så kan vi til fulde mærke roen falde på os og sænke skuldrene ved ankomsten ovrefra.

Det er det Bornholm - Landet Bornholm - som jeg nærmest blev forelsket i. Jeg deler derfor slet ikke chefredaktør Gravgaards og rigtig mange andres opfattelse, når han skriver (i lederen 19.

maj), at "" det er tid til at drømme stort på klimaet og Bornholms vegne"".

At han vil drømme stort og godt for klimaet, er jeg med på. Men jeg synes de "" store drømme"" for Bornholm, der folder sig mere og mere ud fra mennesker med indflydelse (lokal-og landspolitikere, Energinet, offentlige og private interesser i energisektoren, Rønne Havn) ligner et mareridt for det Bornholm, som jeg holder af. Og det er allerede ved at blive virkelighed.

Det begyndte med, at et grønt område i Rønne, der lå nedenfor Galløkken (fredet område) og et "" blåt"" område i Østersøen, som åbenbart ikke er fredet, blev omdannet til en kolossal projektørbelyst øjebæ. Et projekt, der med sin voldsomhed har sat et varigt aftryk i landskabet omkring Rønne - og undervejs skabte en støjterror, der fik naboerne til at overveje, om de boede det forkerte sted.

Rønne Havn fortsætter med at "" drømme stort"" med etape 3 og 4 af ombygning af havnen. Lokalt kulturmiljø og vand i havnebassiner omdannes til mere asfalteret, projektørbelyst øjebæ - endnu tættere på Rønnes gamle by og dens mange beboere. En samlefabrik for vindmøller op i + 100 meters højde midt i byen. Det er ikke min drøm.

Det skal så suppleres med en ny og længere kaj, så endnu større krydstogtskibe kan anløbe Rønne. Det er ikke min drøm om fremtidens turisme for Bornholm. Hverken for klimaet (CO2 og luftforurening) eller for miljøet for turister og bornholmere, når der for et par timer kommer flere tusinde mennesker til vores ret små bysamfund.

Nu drømmes der videre om en række gigantiske industribyggerier, fordi centrale (folkevalgte!) magthavere mener, at Bornholm skal lægge jord og vand til energianlæg, der skal forsyne Danmark og Tyskland. Vindmøller, transformatorstationer, brændstoffabrikker af ukendte dimensioner på lille Bornholm.

Det er heller ikke min drøm.

Det er - ligesom havnebyggeriet - voldsomme indgreb i det Bornholm, som jeg holder af. Byggerier som der - trods deres omfang - kommer få varige bornholmske job eller tilflyttere ud af.

Center for Regional-og Turismeforskning har ikke regnet på, hvor mange fraflyttere det vil betyde på den lange bane med denne ændring af Bornholms dna.

Jeg vil hellere drømme småt. Det passer bedre til mig og mit Bornholm.

Jeg vil drømme om mange små virksomheder, iværksættere, it-virksomheder og udvikling af de store industrier, vi allerede har. Jeg drømmer om, at folk fortsat vil besøge Bornholm som ferieø og ønske at flytte hertil på grund af den særlige ro, natur og variation i kulturen og erhvervslivet, vi har. Jeg drømmer om, at mit Bornholm ikke skal ødelægges, for at vi kan blive energiproducent for fjerne egne. Som en arabisk oliestat, bare uden indtægterne og uden bestemmelse over, hvad der skal ske med vores land.

Hertil kommer de generelle risici ved projektet. Der drømmes om energianlæg, som koster milliarder og vil skabe blivende ændringer i Bornholms og Rønnes landskaber baseret på en teknik, der kan være forældet, længe inden vi er færdige med at betale regningen.

Og en transformatorstation, der samler el fra flere hundrede vindmøller. Er det en gennemtænkt konstruktion? Så skal der kun en enkelt sprængladning i Sosebugten til at sætte alle møller ud af spillet. En operation for amatører sammenlignet med gasledninger på Østersøens bund. En situation, der også vil ramme "" fødekæden"" knyttet til energiøen som power-to-x, Bornholms fjernvarmeforsyning, eventuelt nye virksomheder baseret på overskudsvarme.

Vi skal selvfølgelig arbejde for en grøn omstilling, men på en måde der er afbalanceret i forhold til Bornholms miljø og værdier. Og mere decentral i sin konstruktion for at skabe større sikkerhed i tilfælde af sabotage - og nærhed til brugerne i Danmark og Tyskland.

Der er nok at tænke over. Ruslands angreb på Ukraine og trusler mod infrastruktur i det hele taget er afgørende faktorer, der ikke er tænkt med i drømmene om energiøen. Det kan blive katastrofalt. Derfor: Stop udbygningen af Rønne Havn nu. Stop energiøen på Bornholm nu.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAGBornholm, CRT og De Bornholmske Borgerforeningers Samvirke gang i en række debatter.

Den anden er med temaet Energiø Bornholm og handler om de muligheder og udfordringer, som vi står overfor i arbejdet hen mod det enorme energiprojekt. Temaet afsluttes med en debatsalon i Elværket i Rønne tirsdag den 23. maj klokken 16.30.

    Rønne Havn fortsætter med at "" drømme stort"" med etape 3 og 4 af ombygning af havnen. Lokalt kulturmiljø og vand i havnebassiner omdannes til mere asfalteret, projektørbelyst øjebæ - endnu tættere på Rønnes gamle by og dens mange beboere. En samlefabrik for vindmøller op i + 100 meters højde midt i byen. Det er ikke min drøm, skriver Jens Stubjær i denne kommentar. Arkivfoto: Jens-Erik Larsen"
2023-05-24 00:00:00,Power-to-x og natur: Debatsalon om energiøen,Bornholms Tidende,"Tirsdag var der debatsalon om energiøen Bornholm, hvor forskellige aktører, der alle har deltaget i debatten i Tidendes spalter, fremlagde deres synspunkter.

- Holdningerne stritter temmelig meget rundt omkring Det kan man sige om det meste, og i særdeleshed også om Energiø Bornholm.

Og ordene kommer da i denne sammenhæng også fra Jørgen Hammer, formand for de bornholmske borgerforeninger, der tirsdag eftermiddag er paneldeltager til en debatsalon om netop energiøen i det gamle elværk i Rønne.

Debatsalonen er led i debatprojektet "" Hvor drømmer vi os hen?"", som er et samarbejde mellem Baltisk Bro, Center for Regional-og Turismeforskning, LAG-Bornholm, Borgerforeningernes Samvirke og Bornholms Tidende, der forsøger at fremme debatten på Bornholm fordelt over forskellige temaer.

Og i den seneste måned har en stor del af Tidendes debatsider været øremærket debat om energiøen, hvor interessenter har debatteret holdninger til og perspektiver på energiøen og dens udfordringer, muligheder, gevinster, begrænsninger og konsekvenser - og dem er der mange af.

KOMMET FOR AT BLIVE KLOGERE Det er det gamle elværk i Lille Madsegade i Rønne, der danner ramme om debatsalonen.

I den store, rå hal har Baltic Energy Island udstillet forskellige interaktive videoer og elementer, der skal gøre tillyttere og -hører klogere på visionerne, og den udstilling udgør også den stille og uofficielle opvarmning af dagens debat.

"" Grøn energi er et fælles ansvar"", lyder konklusionen fra en video til de cirka 30-40 tillyttere, der er dukket op. En af dem er Jeppe Poulsen, der som privatperson er kommet til dagens debatsalon for at blive klogere.

- Jeg er interesseret i, hvad vi kan få ud af det. Hvad jeg som indbygger får ud af det, siger han om energiøen.

Og om han bliver klogere må være op til dagens paneldeltagere, der bevæbnet med ord som power-to-x, overskudsvarme, elektrolyseanlæg, erhvervspark, biodiversitet og transportomkostninger hver især vil give deres besyv og perspektiver med om den kommende energiø.

Og forsynet med sodavand og fadøl tager de tilhørende plads, mens dagens ordstyrer, Tidendes energireporter Jakob Nørmark, introducerer de syv paneldeltagere, der på skift i hold skal på scenen og opsummere deres pointer. Til fælles for dem er, at de alle har skrevet debatindlæg i Tidende om energiøen, men de repræsenterer forskellige bornholmske interesser, blandt andet erhvervslivet, økonomi, turisme, lokalbefolkningen, natur og energi.

De syv er Anne Thomas fra Center for Regional-og Turismeforskning, Klaus Vesløv fra Bornholms Energi & Forsyning, Lars Nordahl Lemvigh fra Rønne Havn, Christa Lodahl fra Business Center Bornholm, Jørgen Hammer fra borgerforeningernes samvirke, Søren Møller Christensen fra Baltic Energy Island og Michael Stoltze fra Danmarks Naturfredningsforening Bornholm.


LANDSKABET OG NATUR SKAL SPILLE SAMMEN

Michael Stoltze og Jørgen Hammer, der repræsenterer henholdsvis naturen og lokalsamfundene, bliver kaldt på scenen, og ordstyrer Jakob Nørmark henvender sig først til Michael Stoltze: - Du redegjorde i jeres debatindlæg for jeres grundsynspunkter om, at natur og grøn indstilling skal kunne gå hånd i hånd. Hvordan ser Danmarks Naturfredningsforening (DNF) på den store model af energiøen? Hvad er tankerne? - Vi har forholdt os til det konkrete transformeranlæg, hvor der er en model, svarer Michael Stoltze og sætter nogle tal på de planer, der er for landanlægget til energiøen: - Bornholm er godt 600 kvadratkilometer.

Hvis vi siger, der er et område på 600 hektar, så er vi oppe på én procent. 300 hektar, så er vi oppe på en halv procent. Det er ikke nogle store arealer på den måde, og sammenligner vi med et par store svinefarme, er det ikke mere mere. Det er store bygninger, som er dominere på Bornholm, siger han.

Helt konkret drømmer DNF om en bæredygtig ø og et bæredygtigt samfund, hvor energiøen skal spille sammen med landskabet og naturen.

- Vi skal finde en balance, og det tror vi godt, man kan. Der bliver arbejdet med biodiversitetshensyn, men ikke nok. Vi ønsker, at man leger med noget jordfordeling og volde, der kan give et kunstigt landskab, som bliver mere spændende og mulighed for dyreliv.


OVERSKUDSVARME

De to herrer i panelet bliver udskiftet af Christa Lodahl og Lars Nordahl Lemvigh, og foruden perspektiver på Rønne Havn som Østersøens grønne tankstation falder snakken blandt andet på den overskudsvarme, der vil komme ved et power-to-x-anlæg, og hvad den skal bruges til.

- Vi har fjernvarme, som kan bruge noget af overskudsvarmen, men vi forventer, at hvis vi får det omtalte anlæg, får vi syv-10 gange mere, end hvad vi kan overtage, siger Christa Lodahl, erhvervschef ved Business Center Bornholm.

- Her skal vi se på, hvilken kvalitet varmen har. Det er ikke bare én vare, man kan bruge til én ting. Det handler om graderne. Det kan komme i forskellige kvaliteter, og det vil vi bruge til forskellige ting.

Og i sit debatindlæg i Tidende nævner hun blandt andet erhverv inden for fødevareproduktion med højværdiproduker, kosmetik, bioethanol, medicinalindustrien, CO2-fangst og tropiske badelande som erhverv, hvor man ville kunne bruge den overskydende varme - Du nævner mange ting som muligheder.

Hvad er det mest realistiske? spørger Jakob Nørmark.

- Det ved jeg ikke. Hvis jeg spørger mine børn, vil de sige et tropisk badeland. Men vi skal ikke låse os på, at det skal være det ene.


SPØRGSMÅL

Hvis man ikke allerede var klar over, at energiøen og debatten herom genererer mange spørgsmål, så bliver det slået fast, da der bliver åbnet op for spørgsmål fra salen, blandt andet om klimaregnskab og udledning af co2 ved power-to-x.

Og også blandt de fremmødte fylder power-to-x øjensynligt en del, i hvert fald hos en tilhører i salen.

- Det synes efterhånden sådan for mig, at vi ikke kan undgå power-to-x i den grønne omstilling. Er den antagelse korrekt? Lars Nordahl Lemvigh fra Rønne Havn giver et bud på et svar: - Forbruget af fossile brænrstoffer er så stort, at vi skal over på en anden type brændstoffer, og power-to-x er en del af fremtiden, og der skal ske en prodution af grønne brændstoffer. Men jeg kan ikke sætte procenter på det, siger han, og Klaus Vesløv fra Bornholms Energi & Forsyning supplerer: - Lars har en valid pointe. Vi har en kæmpe transportsektor, og der findes ingen nemme løsninger, og power-to-x er åbenlys. Der skal sættes meget kapacitet op, der gør, man kan spalte vandet. Ting hænger sammen. Det skal gå hånd i hånd med en samfund, der hænger sammen.

Helle Munk Ravnborg, der er forperson i natur-miljø-og planudvalget, har undervejs fra salen noteret sine pointer, og hun har fået lov at opsummere og afslutte debatsalonen, og hun kommer med en pointe om, at Bornholm ikke for enhver pris skal lægge jord til brintproduktion: - Nu er det os, der kommer til ballet og vælger, hvem vi gerne vil danse med, så vi forhåbentligt kan vågne op fra feten uden tømmermænd.

    Alle i det syv mand store panel indledte med at dele deres syn på mulighederne ved energiøen. Fra højre mod venstre: Lars Nordahl Lemvigh, Klaus Vesløv, Søren Møller Christensen, Anne Thomas, Michael Stoltze, Jørgen Hammer iog Christa Lodahl. Foto: Line S. Hansen
    Der var fyldt godt op på stolerækkerne til debatsalonene. Foto: Line Søndergaard Hansen"
2023-05-25 00:00:00,Hvor stor kan energiøen blive? Det største bud lyder på 600 hektar,Bornholms Tidende,"Hvis Bornholms rolle som energiknudepunkt fører til skabelsen af fabrikker til fremstilling af brint og grønne brændstoffer samt en erhvervspark med virksomheder, der kan udnytte overskudsvarme, kan energiøen ende med at optage cirka én procent af øens areal. Det vurderede panelet i tirsdagens debatsalon. Selvom der vil være fordele ved at etablere en koncentreret klynge, behøver alle ikke nødvendigvis ligge samlet på Sydbornholm.

Ordet "" hvis"" indgik i mange sætninger og blev ofte udtalt med tryk på, da energi-interesserede læsere tirsdag eftermiddag samledes i Rønnes gamle elværk til en debat om energiøen. Det skete som led i debatserien "" Hvor drømmer vi os hen"", som Bornholms Tidende tager del i.

Paneldeltaerne brugte især hvis'erne til at beskrive muligheden for produktion af brint og grønne brændstoffer på Bornholm. Når snakken går om lokale muligheder for nye erhverv, varige arbejdspladser og tilflytning, er power-to-x afgørende for, hvor stort potentialet kan blive.

Usikkerheden om, hvad fremtiden bringer, var Tidende forberedt på, og derfor havde vi medbragt et indrammet bornholmsk landkort til debatsalonen for at gøre et af debattens hovedspørgsmål mere konkret: "" Hvor stort kan det blive?"". Og i forlængelse heraf: "" Hvor skal det hele ligge?"" Spørgsmålene stillede vi, mens panelet bestod af Søren Møller Christensen fra Baltic Energy Island, Anne Thomas fra Center for Regional-og Turismeforskning og Klaus Vesløv fra Bornholms Energi og Forsyning (Beof).

Søren Møller Christensen vurderede, at hvis energiøen også kommer til at bestå af havvindmølleparker øst for Bornholm, elektrolyseanlæg i stor skala og en større erhvervspark, hvor virksomheder, som kan udnytte overskudsprodukterne - varme og ilt - eller nærheden til det avancerede el-anlæg, så kan det samlede areal komme op omkring 600 hektar, altså seks kvadratkilometer.

Med det samme nævnte 300-400 hektar som et andet scenarie, som det kan komme på tale af planlægningen, hvis de forskellige anlæg ikke får samme størrelse. Med mindre energi og overskudsvarme til rådighed, vil arealkravet også blive reduceret.

Den mest sikre brik er landanlægget, der hører til selve Energiø Bornholm. Her vil det tekniske anlæg, der skal indhegnes, ifølge Energinet fylde cirka 52 hektar. Det samlede landanlæg inklusiv beplantning, adgangsveje, regnvandssøer med mere bliver 107 hektar stort. Med et arealbehov på 600 hektar vil der altså være tale om en seksdobling.


SAMLET ELLER OPDELT?

Hvis energiøen kan gøres til virkelighed i max-udgaven, behøver det hele ikke nødvendigvis ligge samlet op ad landanlægget på Sydbornholm, understregede panelet.

Flere ting taler dog for, at et elektrolyseanlæg placeres i nærheden, idet det økonomisk og teknisk vil give mest mening, da man vil spare udgifter til elkabler eller varmerør.

Et så stort sammenhængende område syd for Aakirkeby og Lobbæk vil på mange måder gøre op med traditionel planlægning, hvor byerne vokser gradvist udad, og erhverv samles i klynger i udkanten. Det vil således også være en mulighed at lægge en erhvervspark i for eksempel Nexø, Aakirkeby eller Rønne, nævnte Søren Møller Christensen, der tidligere var leder af udvikling og plan i Bornholms Regionskommune. Samtidig påpegede han, at man lægger op til at placere de store energiparker med solcelleparker, landvindmøller og fabrikker til produktion af brint og grønne brændstoffer, som er under planlægning andre steder i Danmark, ude på landet i samlede klynger for at skabe afstand til byerne. For eksempel vil fremstilling af ammoniak kræve store sikkerhedsafstande, som vil gøre det svært at placere i almindelige erhvervskvarterer.

Det mest konkrete projektforslag om power-to-x på bornholmsk jord stammer fra Copenhagen Infrastructure Partners (CIP), der sammen Ørsted ønsker at opføre havvindmølleparker øst for land, et brintanlæg, og samtidig investere i brintinfrastruktur til Tyskland. CIP var inviteret til at deltage i debatsalonen men valgte at takke nej til tilbuddet. I stedet for spurgte vi Anne Thomas og Søren Møller Christensen, som gennem deres arbejde har været i dialog med CIP, om, hvor CIP ønsker at bygge et power-to-x-anlæg, hvis de får grønt lys til projektet fra myndighedernes side. Hertil svarede Anne Thomas, at det ikke nødvendigvis skal ligge på Bornholm, og at den geografiske placering ikke behøver være afgørende for CIP på den lidt længere bane. På sigt kan brint nemlig produceres til havs, enten direkte i møllerne eller på platforme.

Tidsmæssigt skal man formentlig et godt stykke ind i 2030' erne, før havbaseret brint i stor stil kan lade sig gøre i praksis, så brintinvestorernes interesse for bornholmsk areal er reel nok, pointerede panelet.

SPILDEVAND IND, FJERNVARME UD Klaus Vesløv beskrev implikationerne ved den store udgave af energiøen fra et forsyningsperspektiv.

Beof vil både kunne stå som leverandør og aftager, hvis der skal bedrives elektrolyse på Bornholm. Vand i store mængder skal bruges i processen, og Klaus Vesløv gjorde det straks klart, at drikkevandet kunne fjernes fra ligningen. Vand fra Østersøen, der som bekendt ikke er det mest saltholdige havområde, kan bruges, men afsaltning af havvandet vil kræve ekstra investeringer.

I stedet for kan man anvende det bornholmske spildevand, som ifølge Beof vil være en oplagt ressource at føre til Sydbornholm, eller hvor et power-to-x-anlæg måtte komme til at ligge.

Når vandmolekylerne skal spaltes, går en anseelig mængde energi til spilde i form af varme. Med et projekt i den størrelse, som CIP og Ørsted har præsenteret, vil det samlede bornholmske fjernvarmebehov kunne dækkes mange gange - op til en ni-eller tidobling kan der blive tale om. Så meget ekstra varme har fået Beof til at overveje muligheden for at binde de fem adskilte fjernvarmenet sammen med nye rør.

Når noget bliver "" til overs"", formodes den at være billig at købe, fortalte Klaus Vesløv, som af den grund forventer, at bornholmernes varmepris kan reduceres væsentligt.

Hvor meget billigere man kan forvente, at fjernvarmen om otte-ti år eventuelt vil være, kunne han ikke give et mere konkret svar på.

Dertil var der trods alt for mange hvis'er.

I et vist omfang foregår debatten om energiøen - og ikke mindst power-to-x - på gyngende grund. Men hvis alt allerede var nagelfast, ville der være mindre at debattere.

    Bornholmskortet fra energireporterens kontor var medbragt som rekvisit for at give panelet en visuel hjælp til at beskrive energiøens geografiske udstrækning i forskellige scenarier. En af mulighederne er, at der etableres en samlet klynge omkring Energinets højspændingsstation syd for Aakirkeby. Hvis der både skal laves brint og høstes overskudsvarme i stor skala, kan der blive brug for et areal på omkring 600 hektar, vurderede Søren Møller Christensen. Foto: Line Søndergaard Hansen"
2023-05-26 00:00:00,Peter Juel-Jensen: ' Jeg forventer ro på bagsmækken',Bornholms Tidende,"Hvis der ikke er ro internt i partiet, er det umuligt at navigere som politisk valgt, siger folketingsmedlem Peter Juel-Jensen (V).

Peter Juel-Jensen (V) vågnede torsdag morgen til nyheden om, at hans lokalformand Michael Hendriksen har trukket sig fra sin post og forlader partiet, fordi et flertal i bestyrelsen ikke vil ham. Det læste folketingsmedlemmet i en mail til Venstres medlemmer, og hans umiddelbare reaktion var ærgrelse over, at bestyrelsen ikke har kunnet få samarbejdet til at fungere.

- Der er lidt bøvl i bestyrelsen, ser det ud til. Det er ikke godt for et parti, når dem, som leder den lokale organisation, ikke kan enes, som jeg må forstå på mailen, at de ikke kan, siger Peter Juel-Jensen til Tidende.

Hvad der ligger til grund for uenigheden og dermed Michael Hendriksens beslutning, ved Peter Juel-Jensen ikke helt.

- Jeg har snakket ganske kort med Michael Hendriksen her til morgen og kan forstå, at han synes, tingene er kørt fast. Jeg har kendt Michael Hendriksen i mange år og er på god fod med ham, og jeg er selvfølgelig ærgerlig over, at man internt i bestyrelsen ikke har kunnet få det til at virke. Jeg ved ikke helt, hvad der ligger til grund, og det er heller ikke noget, jeg bruger meget energi på, siger Peter Juel-Jensen.

Som folketingsmedlem er Peter Juel-Jensen i høj grad Venstres ansigt udadtil.

Det er ham, der står i front, når partiet går ud og argumenterer for sine holdninger og synspunkter i valgkampe, og den til enhver tid siddende bestyrelse er hans nærmeste politiske samarbejdspartner på Bornholm.

- Jeg forventer, der er ro på bagsmækken, for ellers bliver det fuldstændig umuligt at navigere i som politisk valgt. Om det så er den ene eller den anden side, det har jeg ingen mulighed for at vurdere, siger Peter Juel-Jensen.

SVÆRT AT KOMMENTERE TIL BUNDS Når der er kurrer på tråden, og tingene ikke rigtig kører i olie, så er det noget, som sætter sig hele vejen ned igennem en organisation, fortæller Peter Juel-Jensen, for det bliver svært at afsætte den nødvendige tid, hvis man bare skal sidde og være uenige.

- Hvis en organisation eller et parti skal virke, så skal der være ro om tingene. Selvfølgelig kan man være uenig, men man skal være uenig på et sådant niveau, at man kan se hinanden i øjnene og få tingene til at virke, siger Peter Juel-Jensen.

Set med hans øjne handler politik internt i et parti om at bøje sig mod hinanden og mødes om noget, alle kan bakke op om.

- Men jeg synes, det er svært at kommentere til bunds, når jeg ikke ved, hvad der er gået forud. Det er heller ikke min opgave at skrue mig ned i, for jeg har en anden opgave, og den bruger jeg alle mine vågne timer på at løse, fortæller han.


RIGELIGT MED OPGAVER MED POLITISK INDHOLD

Personligt havde Peter Juel-Jensen håbet, at de interne slagsmål i Venstre på Bornholm havde været bilagt for længe siden, for interne stridigheder tyder på, at der er også er tvivl om den politiske retning, og det er der ikke, fastslår han. Han er brandærgerlig over, at Venstre nu igen får en tur i den bornholmske presse for noget, han ikke synes, partiet fortjener, - Både organisationen og bestyrelsen er væsentligt bedre end det billede, der bliver tegnet, når vi ikke er enige, siger han.

Er det ikke fordi I selv leverer rigeligt med skyts? - Det er der ingen tvivl om, men jeg ville hellere have, at bestyrelsen var i pressen for noget godt, for en medlemskampagne, en medlemsfremgang eller nogle gode dialogmøder, hvor man prøver at komme bornholmske interesser og det bornholmske erhvervsliv i møde og få skabt en eller anden fælles platform. Vi står et sted, hvor vi har brug for en meget stærk organisation, både med udsigt til en energiø og et nyt forsvarsforlig og en helt anden sikkerhedspolitisk situation på Bornholm. Der er rigeligt med opgaver med politisk indhold at tage fat på. Det er der, jeg vil lægge min vægt og ikke på interne slagsmål om noget, som kan være meget svært at forstå for udenforstående, siger Peter Juel-Jensen."
2023-05-26 00:00:00,"Her er kommunens lobbyindsats: En millionbetaling for "" noget af det dyrebareste, vi har"" og seks konkrete idéer til udbud",Bornholms Tidende,"Et større samfundsbidrag, prioritering af permanente boliger frem for skurbyer og økonomisk støtte til at drive Elværket er nogle af de ønsker, som Jacob Trøst har til udbudsbetingelserne for Energiø Bornholm, som partiernes energiordførere og regeringen for tiden forhandler om. Hvis ikke der falder penge af direkte til kommunen, vil den blive "" enormt presset"" de kommende år, advarer borgmesteren.

I midten af marts sendte borgmester Jacob Trøst (K) et brev til Folketingets energiordførere. Her bliver de bornholmske synspunkter og ønsker formuleret i en kort mail og et vedhæftet dokument på godt to A4-sider. I brevet, som Trøst har delt med Tidende, kan man læse, at borgmesteren opfordrer Folketinget til at kompensere Bornholm for at lægge jord og udsigt til Energiø Bornholms landanlæg og havvindmølleparker.

"" Bornholm kommer til at afgive noget af det dyrebareste, vi har - areal på og omkring Bornholm -til en kommende statslig havvindmøllepark. Derfor skal Bornholm og de andre dele af landet, der bidrager med kostbart areal til fællesskabet og den grønne omstilling i Danmark, have noget igen,"" slår Jacob Trøst fast i første afsnit.

"" Det kommende havvindprojekt Energiø Bornholm forventes at levere et overskud til staten. Det er vigtigt, at der sker en fordeling af det overskud til stat, kommune og lokalsamfund, så det retfærdigvis også tilfalder som et samfundsbidrag til det område, der har betalt en høj pris"", lyder argumentationen fra regionskommunens politiske leder.


GRØN PULJE UDEN GEVINST

Han minder politikerne om, at Bornholm ikke står til at modtage noget tilskud fra den grønne pulje, som andre i tilfælde sikrer, at opstillere af vedvarende energianlæg som solcelleparker, vindmøller på land eller tættere på kysten skal betale et bidrag til lokalsamfundet.

"" Formålet er at fremme den lokale opbakning til opsætning af VE (vedvarende energi, red.) og støtte lokalsamfundenes grønne omstilling. Havde Energiø Bornholm været omfattet af Grøn Pulje, ville Bornholms Regionskommune have modtaget cirka 500 mio. kr. En lignende ordning bør indtænkes i forbindelse med Energiø Bornholm, og det bør også være tilfældet, når udbygningen af de havvindmøllefelter, der er omfattet af Åben-dør-ordningen, igangsættes"", skriver Jacob Trøst.

Beløbet på en halv milliard kroner stammer fra beregninger af, hvad kommunens indtægter ville have været, hvis samtlige møller til statens vindmølleprojekt skulle opstilles 0-15 kilometer fra land. Tilskuddet fra den grønne pulje udløses nemlig kun til kystnære projekter, der er inden for 15 kilometers afstand til kysten, og den gældende politiske aftale fastslår, at møllerne ikke kommer tættere på sydkysten end netop 15 kilometer. Heller ikke højspændingsstationen i Sose er omfattet af puljen, og det mener Jacob Trøst burde være anderledes.

- Vi får altså et landanlæg på godt 50 hektar, og hele området, som reserveres til Energinet, er på over 100 hektar, siger Jacob Trøst, som i brevet kommer med eksempler på, hvad nye indtægter til regionskommunen vil skabe af muligheder.

Han foreslår, at samfundsbidraget "" målrettes investeringer, der gør det muligt at løfte de store muligheder, som Energiø Bornholm giver for erhvervsudviklingen på Bornholm - og dermed for at gøre Bornholm økonomisk selvbærende"".

Trøsts tre konkrete forslag er: ? "" Investeringer i en erhvervspark for grønne virksomheder, der udnytter de muligheder, som energiøen giver for erhvervsudvikling.

? Investeringer i erhvervsuddannelse på Bornholm indenfor "" green skills"" (grønne færdigheder, red.) ? Investeringer i udviklingen af den kommunale kernevelfærd til at understøtte udviklingen i form af daginstitutioner, skoler, men også den nødvendige myndighedsbehandling."" - Vi kommer til at være enormt pressede på ressourcer, hvis ikke der er noget ekstra i det for os, siger Jacob Trøst til Tidende, inden han opremser nogle af de mange kommunale opgaver, som energiøen fører med sig.

Alt fra nye daginstitutioner og skoler på grund af tilflytning til arbejdet med lokalplaner, byggetilladelser og udlægning af nye erhvervs-og boligområder vil give en ekstra belastning i forvaltningen, hvis ikke energiøen udløser en direkte økonomisk indsprøjtning til regionskommunen.

- Det tror jeg, at vi får brug for noget hjælp til, for vi har ikke en kassebeholdning på flere milliarder kroner som i Københavns Kommune, siger Jacob Trøst.

UVISHED UNDER FORHANDLINGER I brevet fremlægger den konservative borgmester desuden seks konkrete forslag til udbudsmaterialet. Punkterne (se illustrationen) vil på forskellig vis være i Bornholms interesse.

Jacob Trøst påpeger, at de seks forslag om blandt andet permanente boliger, lærlinge og biodiversitet ikke alene handler om, at landsdelen Bornholm skal have mere ud af kæmpeprojektet. Idéen om at indskrive krav om, at byderne skal bidrage økonomisk til en teknologiplatform, et testsite og formidlingsaktiviteter i Elværket i Rønne vil gavne danske erhvervsmuligheder i bred forstand, mener borgmesteren.

- Projektet kan være med til at løfte hele Danmarks teknologiske innovation.

Selvfølgelig vil det også samtidig gavne lokalt, siger han.

Disse dage og uger forhandler modtagerne af brevet om Energiø Bornholm og betingelserne i udbuddet. Hvordan energiordførerne bruger de lokale ønsker i forhandlingerne, kan Jacob Trøst kun gisne om.

- Det har jeg meget svært ved at vurdere, for jeg bliver ikke lukket ind i maskinrummet, siger han.

- Men jeg ved i hvert fald, at de har fået et klart indtryk af, hvilke ønsker vi har på Bornholm. Det er det, der været i fokus for mig.

Jacob Trøst fortæller, at hans partifælle på Christiansborg, energiordfører Mona Juul, har sagt, at timingen for lobbyindsatsen i det tidlige forår op til forhandlingerne har været god.


NABOER I TANKERNE

Ud over ønskerne om at lave tilføjelser til udbudsmaterialet og kanalisere et samfundsbidrag til kommunekassen gør Jacob Trøst i følgemailen til energiordførerne opmærksom på, at kommende naboer til store energianlæg som landanlægget bør stilles bedre. Han foreslår at udbrede muligheden for økonomisk kompensation, ligesom statens mulighed for at opkøbe ejendomme nær en højspændingsstation bør kunne øges.

"" Lovgivningen giver i dag under visse forudsætninger mulighed for opkøb af ejendomme ved planlægning af jernbaner og motorvej. En tilsvarende mulighed ved planlægning af større VE-anlæg kunne sikre en bedre folkelig opbakning til dette"", skriver Trøst i følgemailen, hvor han foreslår, at en stor omformer-og transformatorstation som Energinets sidestilles med energiproducerende anlæg som solcelleparker og vindmøller.

"" En mulighed kunne være, at man - som med landvindmøller - blev kompenseret alt efter størrelse og nærhed af et VE-anlæg af en vis størrelse"", står der nederst i borgmestermailen.


Teknologisk innovation

Der bør også være krav om bidrag til teknologisk innovation i udbuddet. Baltic Energy Island er ved at opbygge en platform for teknologisk innovation i regi af energiøer i partnerskabet med staten om Erhvervsfyrtårn Bornholm. Baltic Energy Islands teknologiske roadmap og testsite er oplagte områder, der skal sikres en tæt kobling af og finansiering.


Natur og miljø - til lands og til vands

Tilbudsgiver skal både for landanlæg og havvindmøller sikre, at projektet samlet set er en gevinst for natur, miljø og biodiversitet. Der skal derfor indføres krav om naturgenopretning og indsatser for at skabe øget biodiversitet omkring anlæggene.


Lærlinge

Lærlinge bruges gennem alle projektets faser, således at der sikres en geografisk fordeling af den effekt anlægsbyggeriet har for opkvalificering. Tilbudsgiver skal desuden bidrage til kompetenceudvikling og uddannelser i green skills både i løbet af anlægsperioden og i driftsfasen.


Formidlingsindsats

Det er vigtigt for Bornholm, at vinderne af udbuddet er forpligtet til at formidle deres projekt og indgå i dialog med lokalbefolkningen. Dette vil bidrage til en konstruktiv dialog om etableringen af havvindmølleparken og de kommende åben-dør-udbud. Der også brug for forankring blandt uddannelsessøgende og gæster. Der er allerede planlagt en udstillingsfacilitet, som skal drives af den erhvervsdrivende fond Baltic Energy Island. Det er et bornholmsk ønske, at tilbudsgiverne forpligtes til at være en del af aktiviteterne omkring Rønne Elværk og formidlingsaktiviteterne. Et bud på ressourcer til driften af formidlingsindsatsen kunne være 2-3 mio. kr. årligt over anlægsperioden.


Overplantning

I forbindelse med emnet om erhvervspark er bornholmerne optaget af det, vi har kaldt for "" overplantning"", hvor der produceres mere energi rundt om Bornholm, end der kan transmitteres i statens net. Hovedinteressen er at få skabt rammerne for at bruge overskudenergien lokalt. Det vil gavne mulighederne for produktion af grønne brændstoffer, mulighed for at udnytte overskudsvarme i en mulig erhvervspark. En erhvervspark vil skabe jobs og behov for kvalificeret arbejdskraft og dermed uddannelse. Og med flere bornholmere kræver det investering i samfundsudviklingen.


Fordeling af provenu er en unik mulighed for at løfte Bornholm

Energiø Bornholm forventes at levere et provenu til staten. Det er vigtigt, at der sker en fordeling af det overskud til stat, kommune og lokalsamfund, så det retfærdigvis også tilfalder som et samfundsbidrag til det område, der har betalt en høj pris. I andre sammenhænge tilfalder der et større samfundsbidrag i form af den såkaldte Grønne Pulje under VE-loven, hvor opstillerne af VE skal betale et bidrag til den lokale udvikling, når der opsættes vind og sol. Formålet er at fremme den lokale opbakning til opsætning af VE og støtte lokalsamfundenes grønne omstilling.

Havde Energiø Bornholm været omfattet af Grøn Pulje, ville Bornholms Regionskommune have modtaget cirka 500 mio. kr. En lignende ordning bør indtænkes i forbindelse med Energiø Bornholm, og det bør også være tilfældet, når udbygningen af de havvindmøllefelter, der er omfattet af Åben-dør-ordningen, igangsættes."
2023-05-27 00:00:00,Trøst får ministerens kolde skulder: Et naturligt svar,Bornholms Tidende,"Energiministeren slog i sidste uge fast, at særlige lokale hensyn i et udbud som udgangspunkt er i strid med EU-retten. Bornholms Regionskommune har netop ønsket at udfordre juraen med et forslag om, at vinderne af udbuddet til Energiø Bornholm skal prioritere permanente boliger til de tilrejsende arbejdere i stedet for midlertidige skurbyer, fortæller Jacob Trøst.

D e seneste par måneder har borgmesteren og regionskommunen prøvet at påvirke folketingspolitikerne i forhold til Energiø Bornholm. En lille delegation med Jacob Trøst (K) i spidsen præsenterede i april en stribe lokale ønsker og synspunkter for Klima-, Energi-og Forsyningsudvalget, og få uger tidligere var der mulighed for at overbevise Lars Aagaard under energiministerens besøg på Bornholm.

I sidste uge kommenterede ministeren på udvalgets anmodning regionskommunens forslag, der blev omtalt i detaljer i Tidende fredag. I det skriftlige svar hæftede Lars Aagaard sig ved, at projektet samlet set vil "" indebære investeringer på et større tocifret milliardbeløb"" og derfor gavne Bornholm.

"" De store investeringer kan have en række betydelige, positive afledte konsekvenser for erhvervslivet på Bornholm - eksempelvis i relation til opførelsen af landanlægget, for afledte serviceerhverv og i relation til efterspørgsel af arbejdskraft lokalt til projektet"", skrev klima-, energi-og forsyningsminister Lars Aagaard.

Samtidig tog ministeren - uden at oplyse konkret, hvilke ønsker han refererer til - afstand fra en del af forslagene. Han skrev, at det er "" væsentligt at have for øje, at udbudsreglerne gør, at det som udgangspunkt er i strid med EU-retten at tage særlige lokale hensyn ved udformningen af kravene i udbuddet.

Samtidig kan indførelse af særkrav forventes at fordyre projektet"". Samtidig pegede han på risikoen for at skabe præcedens.

Denne halvkolde skulder vælger Jacob Trøst ikke at lægge så meget i.

- Det skal han jo gøre opmærksom på.

Han kan ikke love noget, for han sidder med i forhandlingerne, så jeg ser det som et meget naturligt svar, siger borgmesteren til Tidende.

Regionskommunen, der har formuleret seks konkrete ønsker til det kommende udbud, har foreslået at forpligte vinderne af udbuddet af havvindmølleparkerne til at indgå i partnerskaber om at indkvartere anlægsarbejderne i permanente boliger frem for midlertidige skurbyer. Jacob Trøst anerkender, at det er en anderledes idé, og at kommunen bevidst prøver at "" udfordre juraen"", som han siger.

- Vi er klar over, at kravet om permanente boliger ikke er noget, der er gjort før, siger Jacob Trøst, som håber, at de på Christiansborg vil kigge seriøst på idéen.

Lars Aagaard pointerede i sit svar til folketingsudvalget, at lokale interesser allerede er blevet tilgodeset. Han nævner tre eksempler: arkitektforløbet omkring landanlægget, etableringen af erhvervsfyrtårnet Baltic Energy Island og bestræbelserne på at tilkoble det bornholmske elnet direkte til energiøens nye transformatorstation, hvorved Bornholm vil få en mere sikker el-forbindelse til omverdenen.

Jacob Trøst mener ikke, at disse tiltag sammen med den samlede investerings størrelse bør være nok til at affeje alle de bornholmske prioriteter. Derimod tilskynder han regeringen til at gå til sagen med et holistisk perspektiv, så andre ministerier involveres i spørgsmålet om Energiø Bornholm.

Han peger på Uddannelsesministeriet og Erhvervsministeriet som eksempler.

- Jeg er med på, at man kan være tilbøjelig til at fokusere på ens eget ministerium. Mit håb er, at man kan kigge bredere og se ud over sit eget ministerium, siger Jacob Trøst.

LOBBYARBEJDE FOR BRINT? Mange på Bornholm har på det seneste snakket om, at det erhvervsmæssige potentiale ved selve Energiø Bornholm ikke er lige så stort som ved det brintprojekt, som Copenhagen Infrastructure Partners og Ørsted har præsenteret. Det har en aktuel undersøgelse fra Center for Regional-og Turismeforskning vist. Ifølge forskernes tal vil det samlede beskæftigelsespotentiale ved energiprojekterne øges med cirka ekstra 900 stillinger, hvis også havvindmølleparkerne øst for Bornholm og et elektrolyseanlæg i stor skala (3 GW) kan blive til virkelighed.

Derudover er der forhåbninger om, at adgangen til formodet billig overskudsvarme og ilt vil skabe nye forretningsmuligheder.

Disse tal kunne tale for, at kommunen udvidede lobbyindsatsen til også at promovere brintprojektet. En realisering vil blandt andet kræve, at politikerne støtter etableringen af en rørledning til Tyskland og anden brintinfrastruktur.

Ifølge Jacob Trøst har kommunen endnu ikke iværksat et forsøg på at overbevise politikerne om at kigge mod øst, når det gælder brint.

- Indtil videre har vi koncentreret os om selve energiøen, siger Jacob Trøst.

En eventuel indsats for at fremme brintinfrastruktur i Østersøen vil kommunen næppe kaste sig over, før rammerne for Energiø Bornholm ligger fast, fortæller borgmesteren.

- Det er noget, vi skal kigge på, når energiøen falder endeligt på plads.

Jacob Trøst vurderer, at meget vil afhænge af, hvad kommercielle aktører som CIP og Ørsted foretager sig. CIP Fonden er for nylig blevet engageret i Baltic Energy Island, som Ørsted allerede var med i fra begyndelsen, da erhvervsfyrtårnet blev født under navnet Nationalt Center for Grøn Energi. Igennem dette forum kan Bornholms Regionskommune løbende holde sig orienteret.

De to energiselskabers ansøgning om tilladelse til at indlede forundersøgelser for de to foreslåede havvindmølleparker øst for Bornholm samler for tiden støv hos Energistyrelsen, der suspenderede åben dør-ordningen først på året.

- Lige nu tror jeg, at man afventer lovgivningen og beslutningerne om åben dør-ordningen, siger Jacob Trøst om sagen.

I denne uge besluttede et bredt flertal i Folketinget, at statsejede Energinet og Evida, der i forvejen har ansvaret for metangasnettet, skal eje hovedparten af brintrørene og varetage driften. Som en undtagelse kan der gives mulighed for direkte, privatejede brintledninger, der ikke er en del af det sammenhængende brintsystem. I aftalen indgår noget om, hvor i landet der skal lægges brintrørledninger.

Et kig på Energinets hjemmeside viser dog tydeligt, at fokus er rettet på Vestdanmark. Energinet skriver, at det særligt i den sydlige del af Jylland, "" hvor der er meget konkret interesse for eksport af brint til Tyskland samt adgang til brintlagring.

Energinet indgår allerede i et tæt samarbejde med den tyske GAS TSO Gasunie Deutschland om forberedelserne af en brintforbindelse mellem Danmark og Tyskland.""."
2023-05-30 00:00:00,Traditionsrig virksomhed flytter - men forlader ikke havnen fuldstændig,Bornholms Tidende,"På Rønne Havn er der ikke længere plads til Bornholms Elektromotor, som i løbet af sommeren flytter til Lillevangsvej, men firmaet åbner samtidig en afdeling til udlejning af offshore-udstyr fra mindre lokaler på havnen.

Rønne Havn har vokseværk, og en af de bygninger, der snart må falde for at gøre plads til de nye oplagsarealer til vindmølledele, er Bornholms Elektromotors hjemsted på Sydhavnsvej.

Virksomhedens 11 medarbejdere er i gang med at forberede flytningen til nye lokaler i den anden ende af Rønne.

- Vi skal være ude 31. juli, siger direktør Martin Ransted til Tidende.

Bornholms Elektromotors nye lokaler på Lillevangsvej har tidligere tilhørt Tømrerfirmaet Ejvind Nielsen, og der er lidt mindre plads til rådighed, end man har været vant til på havnen, oplyser Martin Ransted videre.

Alt udstyr skal dog ikke med til de nye omgivelser. Bornholms Elektromotor holder fast i en mindre tilstedeværelse på Rønne Havn ved at åbne en afdeling på Skansevej 10. Her vil firmaet blandt andet udleje løftegrej, lysmaster og generatorer, som kan anvendes af de offshore-selskaber, som lejer sig ind på Rønne Havns arealer.

- Vi kan se i krystalkuglen, at der i de kommende år vil komme en lang række anlægsaktiver på Bornholm, så vi mener, at det er et godt tidspunkt at udvide på, siger Martin Ransted.

TILSKUD TIL GENERATOR I udlejningsbutikken vil man kunne leje en ny generator, som Bornholms Elektromotor har investeret i efter at have fået økonomisk støtte fra projektet "" Klar til Energiø Bornholm"", som råder over en pulje med anlægstilskud.

- Vi ser en forretningsmulighed i at udleje mere materiel til kunder på havnen og har derfor ansøgt om støtte til en generator, der er større end dem, vi udlejer i dag, fortæller Martin Ransted.

Lejere af sådan en generator vil typisk bruge strømmen derfra til at teste deres udstyr, mens det ligger på havnearealet, oplyser direktøren.

Puljen, der kan dække 50 procent af anlægsomkostningerne, er endnu ikke udtømt. Hvis man vil vide mere om mulighederne for at søge om tilskud, anbefaler projektleder Allan Funch Kofod fra projektet "" Klar til Energiø Bornholm"", at man kontakter Business Center Bornholm.

75 ÅR - I projektet er der søgt midler hjem til virksomhederne, og det giver så god mening, at disse midler er med til at minimere noget af den risiko, som virksomhederne tager på forkant af Energiøen, og de vil tage del i de kommende erhvervsmuligheder, udtaler Allan Funch Kofod i en artikel, som energiø-projektet har delt med Tidende.

Bornholms Elektromotor, der fejrede 75-års jubilæum sidste år, har ligget på Rønne Havn siden 2009.

Virksomheden har de seneste år opbygget en ny kundegruppe, når skibe har været på Bornholm i forbindelse med offshore-aktivitet eller havneudvidelsen.

Ud over udlejning af materiel har det flytteklare firma haft flere andre opgaver i forbindelse med vindmølleprojekterne, for eksempel test og sikkerhedstjek af udstyr."
2023-05-30 00:00:00,Bornholm mellem øst og vest - før og nu,Bornholms Tidende,"Uanset hvordan det går med krigen i Ukraine, så vil det ikke ændre på, at Rusland er et stort og upålideligt naboland, som vi fremover kommer til at forholde os til.

Da det sovjetiske skib Vladimir Polukhin den 5. april 1946 sejlede ud af Rønne Havn med de sidste soldater fra Stalins Røde Hær om bord, jublede bornholmerne på kajen. Der var en stemning af lettelse.

Russerne havde befriet Bornholm for tyske tropper - men også insisteret på at opretholde en fredstidsbesættelse i 11 måneder.

En følelse af usikkerhed i forhold til den store sovjetiske nabo havde spredt sig. Som tiden gik stod det klart, at den danske regering havde pålagt sig selv og Bornholm et helt særligt vilkår for at berolige Sovjetunionen.

I den ofte omtalte "" note"" fra 1946 havde Danmark skrevet, at man fremover kunne varetage beskyttelsen af Bornholm "" uden nogen som helst medvirken af udenlandske tropper"". I sammenhængen var det logisk nok, at man mente, at der nu ikke længere behøvedes sovjetiske tropper på Bornholm.

Men i årtierne derefter blev noten "" overimplementeret"" og fortolket på den måde, at der ikke måtte være nogen som helst udenlandske tropper på Bornholm - heller ikke soldater fra Danmarks Nato-allierede fra f.

eks. USA eller Storbritannien. Sådan gik det til, at Bornholm fik den mærkeligt uklare status i dansk sikkerhedspolitisk tænkning, som har rådet næsten helt til i dag.

Historien om noten fra 1946 kulminerede i 1983, hvor et amerikansk militært hornorkester blev nægtet at optræde på Bornholm, og den daværende socialdemokratiske forsvarsminister Poul Søgaard forklarede en BT-journalist, at "" Bornholm er ikke medlem af Nato"", hvilket vakte stor debat. Regeringen Poul Schlüter med den flamboyante unge udenrigsminister Uffe Ellemann-Jensen i spidsen gjorde op med fortolkningen af noten, da de tiltrådte, og i 1985 kom det omstridte hornorkester så til Hareløkkerne.

Men det har nu vist sig, at det danske forsvar ikke gjorde helt op med fortolkningen, og at Forsvaret faktisk helt frem til 2000 havde en politik på området, som holdt fremmede styrker herfra.

Siden da er der sket ting og sager. Ikke mindst efter Ruslands uprovokerede og ulovlige angrebskrig mod Ukraine er det sikkerhedspolitiske fokus ændret i Østersøområdet. Det har også haft konsekvenser for Bornholm. Indtil 1989 lå Bornholm som en enlig Nato-ø i et hav, der var domineret af den sovjetisk ledede militæralliance, Warszawa-pagten.

Fra Dueodde var der kun 99 kilometer til den nærmeste Wapa-strand i Østtyskland.

Det var en position, der på mange måder var utryg, men som også var interessant for Nato. Og selvom der ikke lagde Nato-skibe til i Rønne og Nexø, så kom der alligevel avanceret radar-og lytteudstyr hertil, som dels blev opstillet i Radarhovedet på Rytterknægten, dels i det "" hemmelige"" lyttetårn, der knejsede ved Dueodde gamle fyr og lyttede med på Wapa-kommunikation helt ind til Karpaterbjergene.

Bornholm har naturligvis ikke flyttet sig geografisk, alligevel ligger vi nu i 2023 et helt andet sted på det sikkerhedspolitiske landkort over Østersøen. Med Tysklands genforening og Polens og de baltiske staters tilslutning til Nato befandt bornholmerne sig med et i et langt mindre omstridt farvand. Samtidig var forholdet til Rusland i en årrække præget af ikke blot afspænding men også direkte samarbejde. Den årlige BALTOPS-øvelse, som i 1971 var begyndt som en amerikansk ledet demonstrativ Nato-sejlads ind i Østersøen for at vise, at det ikke var det Warszawapagts-indhav, som Kreml gerne kaldte for "" Fredens Hav"", fortsatte efter Murens fald i OSCE-regi nu med deltagelse af svenske, finske og russiske enheder. Ved øvelsen i august 2008 lagde det store russiske landgangsfartøj "" Kaliningrad"" til i Rønne og landsatte russiske marineinfanterister, som øvede sammen med de danske soldater på skydeterrænet ved Raghammer.

Hvis man fra russisk side nogen sinde for alvor havde ment, at noten fra 1946 betød, at der ikke måtte være udenlandske tropper på Bornholm, så havde man nu endegyldigt gjort op med den - skulle man tro. Men siden Ruslands fuldtonede invasion af Ukraine den 24. februar 2022 har Ruslands ambassadør i Danmark, Vladimir Barbin, ved flere lejligheder mindet om "" 1946-aftalen"".

Han ved godt, den ikke holder i byretten, men ved at nævne den, prøver han at drive en kile ind i den danske sikkerhedspolitiske debat i et spændingsfelt, hvor han godt ved, at der stadig findes danskere, der går ind for en demilitarisering af Bornholm. Barbin har direkte talt om, at det vil øge spændingsniveauet i Østersøområdet, hvis der for eksempel kommer amerikanske soldater til Bornholm. Her må man påpege, at det først og fremmest er Rusland, der har øget spændingsniveauet ved at føre krig i vores nærområde.

Den 24. maj 2022 landede et amerikansk C17 Globemaster-transportfly i lufthavnen i Arnager. Ud rullede to såkaldte HIMARS-systemer (High Mobility Artillery Rocket System) og demonstrerede en simuleret affyring på under ti minutter fra flyet satte hjulene på landingsbanen.

Deres raketter ville teoretisk kunne ramme russiske baser i Kaliningrad.

Øvelsen markerede et tektonisk skift i den sikkerhedspolitiske tænkning omkring Bornholm. Fra forsigtig snak om afspænding og bestræbelse på at sænke konfliktniveauet ved delvist at demilitarisere Bornholm, var det danske forsvar nu aktivt i samarbejde med USA om at bruge Bornholm i operationer i Østersøen. Tidsmæssigt faldt HIMARS-øvelsen sammen med annonceringen af, at Danmark agtede at indgå et bilateralt militærsamarbejde med USA. Da statsminister Mette Frederiksen ikke havde konkretiseret, hvad samarbejdet konkret ville indebære, gættede flere på, at der måske ligefrem skulle være en amerikansk militærbase på Bornholm. Det viste sig siden, at der primært var tale om udbygning af logistiske støttepunkter i de store havne i Esbjerg og Frederikshavn - og altså ingen base på Bornholm. Men det interessante var nok, hvor svært det var at få øje på nogen nævneværdig modstand i Danmark generelt og på Bornholm i særdeleshed. Ukraine-krigen har sat en ny dagsorden.

I september skete så sabotagen på de to Nordstream-rørledninger øst for Bornholm. Eksplosionerne fandt sted umiddelbart op til indvielsen af den nye gasrørledning Baltic Pipe fra Norge til Polen vest om Bornholm. Selvom der endnu ikke foreligger endelige beviser, står det klart, at sabotagen fordrede eksplosiver og udstyr i en så stor skala, at det kun kan have været en statslig aktør, der stod bag. Det mest sandsynlige er, at Rusland selv stod bag, og at angrebet på hybridkrigsmaner skulle signalere, at vores kritiske infrastruktur er sårbar.

Der har siden været en del debat om, hvordan vi fremover skal sikre den kritiske infrastruktur, som for eksempel den energiø vest for Bornholm, der skal være med til ikke blot at sikre den grønne omstilling, men også til at gøre os uafhængige af russisk gas. Her vil Bornholms geografiske placering også fremover være en vigtig faktor. Skal danske eller internationale styrker fremover beskytte energiøen med base på Bornholm? Man kan forestille sig meget.

Uanset hvordan det går med krigen i Ukraine, så vil det ikke ændre på, at Rusland er et stort og upålideligt naboland, som vi fremover kommer til at forholde os til. Selvom Finlands og snart også Sveriges optagelse i Nato betyder, at Bornholm nu ligger i et Nato-indhav, så er det på baggrund af, at Rusland fortsat betragter sig som den afgørende stormagt i vores del af verden."
2023-05-31 00:00:00,Energiøen er et bornholmsk mareridt,Bornholms Tidende,"Der er behov for en folkeafstemning på Bornholm, så vi kan finde ud af, hvad det tavse flertal mener.

Jeg drømmer om, at jeg forhåbentlig snart vågner op af det mareridt, der desværre er ved at blive virkelighed og opdager, at det hele bare var en drøm.

For mig er den udvikling, der er i gang med Energiø Bornholm, et mareridt som på lang sigt vil ødelægge det Bornholm, vi kender.

Jeg er klar over, at andre ser denne udvikling som en våd drøm som for nogles vedkommende, og samtidig er en indtægtskilde.

Energiø Bornholm kommer til at ødelægge naturen både på havet og på land i første omgang området syd for Aakirkeby, hvor jeg desværre bor.

Dette projekt vil blive ved med at vokse til evig tid, fordi det er drevet af den grønne omstilling, som igen er drevet af storkapitalen.

Det handler ikke om klima, men om penge.

På grund af almenvellets bedste kan storkapitalen med hjælp fra den danske stat ekspropriere den jord, vi ejer, til en spotpris og forvandle god landbrugsjord til et kæmpemæssigt industriområde med transformatorer, masteskove og kemiske fabrikker, så langt øjet rækker.

Dette område vil de så kalde for en sprækkedal og prøve at sælge det hele som bedre natur, end det er nu. Det skriger til himlen og er ovenikøbet hjulpet godt på vej af Danmarks Naturfredningsforening. (Det er jo også Danmarks og ikke Bornholms Naturfredningsforening) I Energiø Nordsø-projektet er det planlagt at bygge en kunstig ø 100 kilometer fra land til en pris på 10.000 millioner kroner. Modsat er der i Energiø Bornholm-projektet ikke råd til at købe jorden rundt om transformatorstationen, som ville koste omkring 90 millioner kroner.

På Bornholm er transformatorstationen placeret klos op ad cirka 20 huse og ejendomme, som bliver værdiløse, og beboerne vil formentlig få gener som støj og lys med mere.

Flyt landanlægget 200-300 meter mod nordvest, så der tages hensyn til husene langs Søndre Landevej og Limensgaden, og det uanset om disse naboer får kompensation eller ej.

En stor del af projektet skal betales af Tyskland, og jeg synes, det er utroligt, at man kan bruge et argument som almenvellet til at ekspropriere jord, når dette projekt delvis betales af et eller flere fremmede lande! Når dette kan lade sig gøre, tænker jeg ikke, at grundloven længere er noget værd.

Ejendomsretten er i hvert fald ikke noget værd, og denne udvikling er et lovløst klondike, hvor kæmpe firmaer og hele lande tromler hen over de mennesker, som bor her og ' ejer' jorden.

Love, der står i vejen for den grønne omstilling, kaldes benspænd, og de bliver fjernet eller dispenseret for, og love, der mangler, som kompensation til naboer ved kæmpe transformatorstationer, vender Folketinget det blinde øje til, alt sammen timet og tilrettelagt af regeringen med Mette Fredriksen i spidsen.

Politikere på Bornholm har flere gange påstået, at det tavse flertal er tilhængere af Energiø Bornholm-projektet, men passer det? Der er behov for en folkeafstemning på Bornholm, så vi kan finde ud af, hvad det tavse flertal mener.

Stem ja til at fortsætte energiø-projektet uden begrænsninger som nu Stem nej til at stoppe energiø-projektet og flytte havvindmøllerne til Nordsøen.

Man vil dårlig kunne se forskel på havvindmølleparken i Nordsøen, om der står 10.000 vindmøller, som det er planlagt, eller 10.250 vindmøller inklusive dem fra Bornholm.

Når jeg ikke har mareridt, så drømmer jeg småt ligesom Jens Stubkjær skrev forleden! De store drømme, som ja-siden har for Bornholm som energiø, har alt for høj en pris, og det med, at vi ikke har råd til at sige nej, er noget vrøvl.

Uanset om vi får penge fra Danmark i form af tilskud eller som en del af strømsalget, så er det Danmark, der bestemmer, hvor mange penge vi får, og hvis energiø-projektet kommer til at give et stort underskud, kan man kun gætte på, hvordan det vil påvirke den bornholmske økonomi.

Når noget lyder for godt til at være sandt, er det, fordi det er det, og når vi bliver lovet en masse nye arbejdspladser, så kan det også gå hen og blive et problem for allerede eksisterende virksomheder, som vil komme til at mangle arbejdskraft i endnu højere grad end nu.

Hvis du, kære læser, er en del af det tavse flertal, så husk at den næste transformatorstation eller power-to-x-anlæg kan komme til at ligge i din baghave, du bor jo på en energiø.

For I tror vel ikke, at landanlægget på syd Bornholm bliver det sidste? Man fristes til at drømme om at melde sig ud af Danmark."
2023-06-01 00:00:00,800 megawatt elastik: Energiøens endelige størrelse afhænger af bedste bud,Bornholms Tidende,"Aftalen om udbuddet af Energiø Bornholm gør lokal produktion af grøn brint mulig, hvis byderne er interesserede i at opsætte flere vindmøller end minimumskravet på tre gigawatt. Kan ingen bydere holde sig under det fastsatte støtteloft, realiseres projektet ikke i den nuværende form, står der i aftalen. Lea Wermelin tror, at statsstøtten vil være tilstrækkelig, og at energiselskaberne har stor interesse i at deltage i opførelsen af verdens første energiø.

- Jeg er simpelthen så glad både på klimaet og Bornholms vegne, for vi har nu en bred aftalekreds, der støtter op om Energi Bornholm og har fundet de 17,6 milliarder kroner.

Sådan siger Socialdemokratiets bornholmsk valgte energi-og klimaordfører, Lea Wermelin, efter at ti af Folketingets partier tirsdag har indgået en historisk aftale om Energiø Bornholm og fire andre havvindmølleudbud.

En brik i aftalen er, at det til dels bliver op til byderne at afgøre, hvor stor havvindmølleparkerne syd og sydvest for Bornholm skal være. Hvis der er kommerciel interesse for at stille flere møller op inden for samme areal, kan projektet vokse fra 3,0 til 3,8 gigawatt (GW).

Med fremtidens forventede møllestørrelser på 15-20 megawatt (MW) svarer det til, at der skal rejses 40-55 ekstra møller. Muligheden for højere mølletæthed - i fagsprog kaldet "" overplanting"" - kan danne grundlag for, at der i perioder med gode vindforhold vil være en overkapacitet i produktionen, som kan udnyttes til at producere grønne brændstoffer (power-to-X).

- I første omgang bliver der mulighed for, at man kan producere grøn brint med energiøen.

Men om nogen vil byde ind, er en anden sag, siger Lea Wermelin til Tidende.

Hun påpeger samtidig, at et eventuelt elektrolyseanlæg på Bornholm vil afhænge af diverse miljøtilladelser. I aftalen omtales power-to-X på bornholmsk jord dog ikke direkte.

"" Tilbudsvinderen får det fulde område til rådighed med mulighed for op til 800 MW overplanting. Minimumskapaciteten (3 GW) skal stå færdig inden udgangen af 2030, mens øvrig kapacitet kan opstilles op til 2 år efter. Støtten tildeles minimumskapaciteten på 3 GW,"" står der i teksten.

Brintproduktion på Bornholm vil således afhænge af den kommercielle interesse, hvilket først vil blive afklaret, når det i slutningen af 2024 bliver kendt, hvem der vinder udbuddet.

- Det ligger altså nogle år ude i fremtiden.

Der kommer til at blive god tid til at diskutere nogle af de ting, der er vigtige for os på Bornholm, siger Lea Wermelin.

STØTTELOFT AFGØRENDE Først når udbuddet er afsluttet, bliver det muligt at konkludere, om det historisk store energiprojekt vil blive til virkelighed. I aftaleteksten er der indskrevet et afsnit, som fastslår, at "" såfremt der ikke indkommer bud på at etablere havvind under det fastsatte støtteloft, vil projektet ikke blive realiseret"".

I så fald vil der være strandede omkostninger for cirka 1,2 milliarder kroner, oplyses det. Lea Wermelin finder det naturligt, at disse formuleringer i aftalen giver staten mulighed for at trykke på "" stop""-knappen efter udbudsrunden.

- Hvis der ikke kommer bud ind på energiøen, skrider tidsplanen, og så er det ikke længere det samme projekt. Det vil være ny situation, som vi skal diskutere, siger Lea Wermelin til Tidende om afsnittet.

I nogle af klima-, energi-og forsyningsministeriets scenarier over behovet for statsstøtte til Energiø Bornholm var udgifterne over en 20-årig periode højere end det beløb, som politikerne nu har fundet finansiering til.

Med lovning om statsstøtte på op til 17,6 milliarder kroner tror Lea Wermelin, at det er lykkedes at finde en model, der vil gøre det attraktivt for energiselskaber at byde på Energiø Bornholm. Hun henter blandt andet sin optimisme i, at der til landanlægget på Sydbornholm og forbindelserne til Tyskland og Sjælland skal bruges nye teknologier, som ventes at blive spredt til mange andre steder i verden i de følgende år.

- Det er næste generation af havvind. Andre lande kommer til at kigge på Danmark, og Bornholm kommer til at ligge allerforrest i feltet, så det vil være et spændende et projekt at være med i, siger Lea Wermelin.

- Mon ikke vi kommer i mål med det. Det er også derfor, vi er klar til at lægge hænderne på kogepladen med over 17 milliarder kroner fra vores fælles pengekasse.

KUN STØTTE TIL INFRASTRUKTUR Aftaleteksten indeholder yderligere et par forbehold. Det noteres, at "" støttemodellen for Energiø Bornholm kræver endelig godkendelse fra Europa-Kommissionen"", ligesom der kan blive tale om at finde yderligere finansiering for at nedbringe Energinets risici ved det store byggeri.

Statsstøtten går udelukkende til infrastruktur, mens selve havvindmølleparkerne forventes at være økonomisk selvbærende for byderne.

- Jeg var glad for, at det lykkedes at få dækket udgifter til infrastruktur, konstaterer Lea Wermelin.

Fra tysk side finansieres halvdelen af landanlægget og kabelforbindelsen fra Bornholm til Tyskland, mens statsstøtten fra Danmark kan dække den danske halvdel af udgifterne til landanlægget og kablet til Sjælland, hvor der også skal bygges en stor højspændingsstation. Halvdelen af den potentielle statsstøtte er forventede indtægter til statskassen fra de øvrige parker på 6 gigawatt, som med aftalen skal sendes i separate udbud, og delvist ejes af staten, der får en ejerandel på 20 procent. Det drejer sig om havvindmølleparker i Nordsøen på samlet tre gigawatt, samt parker ud for Djursland, ved Hesselø og Kriegers Flak II ud for Møn.

- Det er glimrende, at man bruger indtægterne fra det ene projekt med grøn strøm til at sikre det andet projekt med grøn strøm, siger Kristian Jensen, administrerende direktør for brancheorganisationen Green Power Denmark, til Børsen om denne del af aftalen.

NÆSTEN ALLE MED Det er lykkedes at få et bredt flertal af partier, der spænder fra Enhedslisten til Dansk Folkeparti, med i aftalen. Kun Danmarksdemokraterne og Nye Borgerlige mangler på listen.

Lea Wermelin fortæller, at det i forhandlingsforløbet har været vigtigt at holde et højt tempo for ikke at forsinke klimaambitionerne og svække målet om at blive færdig med energiøen i 2030.

- Der er ikke nogen tvivl om, at tidsplanerne er pressede. Vi har nærmest boet i klimaministeriet de seneste uger, fordi vi gerne ville i hus med de her aftaler, siger den socialdemokratiske ordfører.

I udbudsaftalen noterer partierne, "" at der er betydelig risiko for forsinkelse af projektet, hvilket blandt andet skyldes et overophedet globalt marked for elteknisk udstyr"".

Af den grund kan det komme på tale at fremskynde nogle frister, for eksempel afgørelsestidspunktet af selve udbuddet.

Aftalen indeholder ikke nogen nye former for kompensation til Bornholm eller naboer til landanlægget i Sose. Det vil blive drøftet i en fremtidig forhandlingsrunde, står der i aftalen. Lea Wermelin minder om, at investeringerne i energiøen er så enormt store i en national og ikke mindst bornholmsk skala, at projektet vil skabe masser af muligheder for lokalsamfundet og lokale virksomheder.

- Det er verdens største energiø, der bliver lavet på denne måde. Det er ikke en hverdagsbeslutning, men kæmpestort for klimaet - og for Bornholm.


FAKTA

Rammerne for et rekordstort udbud af havvind er tirsdag blevet fastlagt af et bredt politisk flertal.

Aftalen skal sikre, at Danmarks havarealer "" bidrager til fremtidens velfærd, og at forsyningssikkerheden bliver styrket"".

Ifølge aftaleteksten er det nu op til markedet at realisere projekterne, der samtidig skal bidrage til "" at gøre Europa fri af fossil energi fra Rusland"".

Partierne, der står bag, er: SVM-regeringen, Socialistisk Folkeparti, Liberal Alliance, Det Konservative Folkeparti, Enhedslisten, Radikale Venstre, Dansk Folkeparti og Alternativet.

Partierne betegner det selv som "" danmarkshistorien største havvindsudbud"".

Herunder kan du blive klogere på, hvad aftalen fastsætter: ? Aftalen sætter rammerne for udbuddet af sammenlagt 9 gigawatt havvind.

Potentielt kan det dog ende med 14 gigawatt.

Det skyldes, at de energiselskaber, der vinder udbuddene, kan få lov til at opføre flere møller på pladsen, der gives.

? Staten skal have et medejerskab på 20 procent. Medejerskabet sker via et statsligt holdingselskab, som oprettes til formålet.

? De energiselskaber, der ønsker at tage del i udbuddet, vil blive mødt med række adgangskrav, der skal sikre øget bæredygtighed og social ansvarlighed.

? Partierne er enige om at sikre finansieringen af Energiø Bornholm op til et støtteloft på 17,6 milliarder kroner fordelt over 20 år.

? I alt 500 millioner afsættes fra Grøn Fond i perioden 2024-2030. Pengene skal bruges til en havnaturfond, der skal bidrage til viden om miljø og natureffekterne af udbygningen.

? Størstedelen af havvindmølleparkerne skal stå færdige senest ved udgangen af 2030.

? Man er enige om at udbyde seks gigawatt havvind i områderne Hesselø, Nordsøen I (tre områder), Kattegat II og Kriegers Flak II.

? Danske havvindmølleparker har aktuelt en kapacitet på 2,3 gigawatt. Med flere allerede planlagte projekter vil kapaciteten potentielt kunne mere end seksdobles.

? En gigawatt kan som udgangspunkt forsyne en million husstande med strøm.

Dermed kan aftalen potentielt sikre grøn strøm til mere end 14 millioner danske og europæiske hjem.

Kilde: Klima-, Energi-og Forsyningsministeriet. Ritzau."
2023-06-01 00:00:00,Aftale uden løfter: Kompensation til Bornholm må vente til senere,Bornholms Tidende,"De fleste bornholmske ønsker til energiø-udbuddet er udeladt. Partierne bag aftalen meddeler, at eventuel kompensation relateret til landanlægget vil indgå i andre energiforhandlinger.

Krav om permanente boliger i stedet for midlertidige skurbyer, kompensation til beboerne nær landanlægget og et økonomisk bidrag i millionklassen til Bornholms Regionskommune for at stille arealer til rådighed for Energinets højspændingsstation i Sose.

Det er nogle af de ønsker, som borgmester Jacob Trøst (K) i foråret har fremsat over for regeringen og Folketingets energi-og klimaordførere.

Ingen af disse ønsker er med i aftalen om udbudsbetingelserne for Energiø Bornholm, som et bredt politisk flertal indgik tirsdag aften.

Partierne bag aftalen har besluttet, at kompensation, der relaterer sig til landanlægget, vil indgå i fremtidige forhandlinger om, hvordan man øger lokal opbakning til store energiprojekter.

Af de seks konkrete forslag, som Jacob Trøst i marts sendte til energiordførerne, kan kun ønsket om at tillade overplanting siges at være opfyldt i aftalen. Overplanting (højere mølletæthed på samme havareal) giver byderne mulighed for at producere mere strøm, end kablerne til Sjælland og Tyskland har plads til at transportere, hvilket vil skabe grundlag for at lave grøn brint på Bornholm med overskydende strøm.

Selvom de fleste af punkterne fra regionskommunens lobbyindsats enten er fravalgt eller skudt til hjørnespark, mener Lea Wermelin (S), at aftalen viser, at folketingspolitikerne og regeringen er imødekommende over for de lokale ønsker.

- Det at det direkte står i aftaleteksten, synes jeg også, er en anerkendelse af Bornholm, siger Lea Wermelin, Socialdemokratiets klima-og energiordfører, til Tidende.

"" Aftalepartierne lægger vægt på den lokale opbakning til og involvering i den grønne omstilling og det konkrete projekt på Bornholm.

Aftalepartierne noterer sig i den forbindelse, at eventuel kompensation relateret til landanlæg på Bornholm vil blive drøftet som led i opfølgning på Klimaaftale om grøn strøm og varme 2022 vedrørende mulige tiltag til lokal og kommunal opbakning,"" lyder det i aftalens afsnit om bornholmske ønsker.

Her fremgår det også, at de ti partier bag aftalen bakker op om, at "" Energinets arbejder for at imødekomme det lokale ønske om, at energiøen kan tilkobles det bornholmske elnet, hvilket kan styrke den bornholmske forsyningssikkerhed og levere grøn strøm til bornholmske elforbrugere"".

Lea Wermelin nævner kompensation til naboerne og permanente boliger som eksempler på emner, der skal indgå i senere forhandlinger. Hun pointerer, at aftalen, der indebærer statsstøtte på 17,6 milliarder kroner over en 20-årig periode, i sig selv vil give mange fordele til lokalsamfundet.

Hun peger på nye arbejdspladser, stor aktivitet i byggefasen og udsigten til lidt billigere strøm og fjernvarme som fordele ved projektet.

- At der kommer et energianlæg med 3 gigawatt produktion så tæt på Bornholm, skal vi sørge for at udnytte, siger den bornholmskvalgte ordfører.

- Der er alle mulige perspektiver for erhvervslivet, og Bornholm kan blive et sted, man i endnu højere grad rejser til for at lære om den grønne omstilling i praksis.

I pressemeddelelsen om aftalen lægger Jacob Trøsts partifælle, Mona Juul, som den eneste af ordførerne vægt på lokalbefolkningens ønsker.

- Det har også været vigtigt at styrke de sikkerhedsmæssige aspekter, og at der sikres lokal opbakning på Bornholm, citeres den konservative ordfører for.

At der kommer et energianlæg med 3 gigawatt produktion så tæt på Bornholm, skal vi sørge for at udnytte Lea Wermelin."
2023-06-01 00:00:00,Tilfreds Trøst ser flere løfter i havvindaftalen,Bornholms Tidende,"Partierne bag den nye aftale om havvind har forpligtet sig til at vende tilbage til spørgsmålene om kompensation til kommunen og til naboerne til energiøens landanlæg, siger borgmester Jacob Trøst. Hvis det kun var tomme ord, ville de ikke være skrevet ind i aftalen, siger han.

Ved første øjekast er der et stykke vej mellem den nye politiske aftale om havvindmøller, herunder Energiø Bornholm - og de ønsker, som borgmester Jacob Trøst (K) på Bornholms vegne havde spillet ind på Christiansborg.

Sådan ser borgmesteren dog ikke selv på den brede aftale, der blev landet tirsdag aften.

- Jeg er lettet og glad. Det er lykkedes at lande en aftale, hvor jeg synes, at der også er kommet en del med af de elementer, som vi er kommet med fra Bornholms side. Aftalen er et stort og vigtigt skridt. I forhold til lobbyarbejdet synes jeg, at aftalen viser, at vi satte den rette indsats ind på det rigtige tidspunkt, siger Jacob Trøst.

- Det er blevet skrevet ind i aftalen, at man arbejder videre med lokal og kommunal kompensation i forhold til landanlægget.

Der er også en række andre ting, som vi har spillet ind med, siger han.

- Der kommer en social forpligtelse til at tage lærlinge, og der bliver også taget hensyn til naturen med havnaturfonden på 500 millioner kroner, som skal styrke vores havmiljø. Og så er det også skrevet ind i aftalen, at der bliver arbejdet videre på at koble Bornholms elnet op på energiøen.

- Man har også fokus på, at energiøen skal blive ved at sikre Danmarks position som førende indenfor grøn teknologi.

Man kan se, at der er et stort fokus på innovations-og erhvervsdelen, som DTU og Ørsted og andre store virksomheder allerede er gået i gang med. Der skal udvikles en del nye teknologier, og en del af dem skal udvikles på Bornholm, siger Jacob Trøst.

Efter interviewet med Jacob Trøst har Bornholms Tidende fået afklaret i Klima-, Energi-og Forsyningsministeriet, at der i statens udbud af havvindmøllerne til Energiø Bornholm ikke vil blive de samme krav til at genoprette natur og havmiljø, som staten vil stille i sine udbud af havvind andre steder.

"" PARTIERNE HAR FORPLIGTET SIG"" Eventuel kompensation til både landanlæggets naboer og til regionskommunen, hvor energiøen inden længe vil give et stort behov for at anlægge og investere, bliver med den nye aftale gjort til en del af en kommende Christiansborg-forhandling - om at følge op på aftalen "" Klimaaftale om grøn strøm og varme 2022"".

Hvad vil du sige til dem, der læser aftalens ordlyd om kompensation til kommunen og naboerne og om at koble Bornholms elnet på energiøen som fugle på taget uden nogen konkrete løfter? - Hvis det kun var det, ville de ting ikke være skrevet ind i aftalen. At partierne skriver de ting ind i aftalen, forpligter dem også til at arbejde videre med dem, siger Jacob Trøst.

Aftalen taler om "" eventuel kompensation relateret til landanlæg på Bornholm"" og "" mulige tiltag til lokal og kommunal opbakning"". Det er vel ikke en garanti for, at der faktisk kommer noget? - Sådan er det med alle projekter. For mig er det største og vigtigste skridt, at det bliver skrevet ind i aftalen, at man forpligter sig på at finde en løsning.

Hvorfor kom den løsning så ikke allerede i går? - Jeg tror, at man i så fald ville gå ned i en grad af detaljer, som der ikke var plads til i første omgang. De ting, som vi stadig mangler, hører til i fase 2, efter at de store rammer kom i går, siger Jacob Trøst.

USIKKER ØKONOMI FYLDTE MEGET Mens partierne forhandlede aftalen om de kommende havvindmøller, viste nye prognoser for økonomien i Energiø Bornholm, at projektet efter alt at dømme vil give underskud på potentielt helt op til 60 milliarder kroner over 20 år.

Det betød, at en stor del af forhandlingerne om den bornholmske del af havvindaftalen kom til at handle om bare at skubbe en bedre økonomi ind i Energiø Bornholm. Aftalepartierne landede på beløbet 17,6 milliarder kroner for at dække udgifterne til landanlægget og kablerne til Sjælland og Tyskland.

Jacob Trøst regner med, at den usikre projektøkonomi også kom til at betyde mindre rum til at tale om de specifikke ønsker, som Bornholm havde spillet ind i forhandlingerne.

- Jeg er klar over, at projektøkonomien i energiøen har været et omdrejningspunkt i forhandlingerne. Og det er klart, at man vil fjerne fokus fra nogle andre ting, når man har meget fokus på projektøkonomien, siger han.

Så hvad skal der nu ske, og hvad gør kommunen nu? - Fra kommunens side fortsætter vi arbejdet med at få lokalplanen på plads for landanlægget. Omkring boliger var det ikke muligt at få vores ønske om permanente boliger med i aftalen. Så vi fortsætter vores normale arbejde i forhold til boliger på Bornholm.

Var du reelt nervøs for, at hele energiøen kunne blive taget af bordet? - Det vil jeg ikke sige. Jeg var overbevist om, at det her projekt og hele den grønne omstilling var noget, som man ville, og det kan man ikke gøre uden Energiø Bornholm, siger Jacob Trøst.

- Tallene her fik mig til at løfte et øjenbryn, men da jeg mærkede efter i maven, troede jeg stadig, at det ville lykkes. Da jeg mærkede efter, troede jeg på, at projektøkonomien var en sten på vejen, som vi godt kunne køre udenom.

Jeg er lettet og glad.

Det er lykkedes at lande en aftale, hvor jeg synes, at der også er kommet en del med af de elementer, som vi er kommet med fra Bornholms side Jacob Trøst (K), borgmester.

    - Det er lykkedes at lande en aftale, hvor jeg synes, at der også er kommet en del med af de elementer, som vi er kommet med fra Bornholms side, mener borgmester Jacob Trøst. Arkivfoto: Jacob Jepsen"
2023-06-01 00:00:00,Bornholmsk nøglespiller frygtede at energiøen ville blive skrottet,Bornholms Tidende,"Energiø Bornholm var blevet taget af bordet, hvis partierne bag aftalen om havvind ikke havde fundet 17,6 milliarder at skyde ind, siger Baltic Energy Islands direktør, der står ved, at han var nervøs, mens partierne forhandlede.

- Energiø Bornholm er reddet med aftalen her.

Det siger Søren Møller Christensen, direktør i konsortiet Baltic Energy Island, hvor Beof, Rønne Havn og kommunen arbejder sammen med blandt andre DTU og Ørsted om at bruge energiøen til at udvikle nye løsninger, der i sidste ende kan skabe et nyt energisystem på verdensplan.

Ser du sådan på det, at energiøen har været reelt truet? - Ja. Hvis aftalen her ikke var blevet landet, havde der ikke været økonomi i projektet, og så var Energiø Bornholm ikke kommet.

Så det gode og det store i aftalen er, at partierne har stået sammen om en økonomisk model, som man regner med kan sikre Energiø Bornholm Var du reelt nervøs for, at energiøen skulle gå på gulvet? - Jeg var nervøs for to ting: Om den usikkerhed, der er blevet skabt om projektøkonomien - og for, om der ville være partier, der trådte ud af aftalen. Det er en aftale, der strækker sig over mange år, så jo flere partier der er med, desto mere sikkert står aftalen, siger Søren Møller Christensen.

- Jeg vil ikke sige, at jeg har været voldsomt nervøs, men jeg har da været nervøs.

Men jeg har også haft en tro på, at der stadig ville stå et stort flertal bag energiøen, også fordi den er vigtig for 2030-målsætningen, siger han.

VIGTIGE EKSTRA VINDMØLLER I praksis blev tvivlen, om Energiø Bornholm ville blive virkeliggjort eller droppet skabt af, at nye prognoser for energiøens projektøkonomi undervejs i forhandlingerne viste sandsynlige store milliardunderskud.

- Vi har gået og ventet på, hvordan partierne vil håndtere de udfordringer, der har vist sig at være med projektøkonomien i Energiø Bornholm. De udfordringer er med aftalen blevet løst på en måde, så alle partierne stadig er med, siger Søren Møller Christensen.

- Det er også blevet skrevet ind i aftalen, at partierne anerkender behovet for lokal opbakning omkring Energiø Bornholm, og at der skal forhandles videre om kompensation til naboerne. Det er en stor cadeau til det arbejde, som kommunen har udført, siger han.

Søren Møller Christensen ser det som meget vigtigt for Bornholm, at der ud over energiøens planlagte 3 gigawatt også bliver udbudt 800 megawatt ekstra kapacitet fra yderligere havvindmøller ud for Bornholm.

De ekstra vindmøller går i havvind-sprog under navnet "" overplanting"". Med den nye aftale voksede de oprindeligt planlagte 600 megawatt i overplanting til 800 megawatt fra havvindmøller, der skal være stillet op senest i 2032.

De yderligere 800 megawatt bliver udbudt på rent kommercielle vilkår uden statsstøtte.

De 800 ekstra megawatt ligger til at blive omsat til brint eller andre grønne brændstoffer og dermed blive en ny bornholmsk baseret industri i stor skala.

- De ekstra 200 megawatt i overplanting øger muligheden for at få en økonomisk bæredygtig produktion af power-to-x, siger Søren Møller Christensen.

- Hvad enten den ekstra kapacitet så skal kobles på brintledningen til Tyskland eller bruges som grønt brændstof til skibe i et bunker hub, betyder den øgede volumen en bedre mulighed for at skabe en bæredygtig økonomi ud af overplantingen. Det er vigtigt, fordi vindmøllerne i overplantingen skal stilles op uden statsstøtte, siger han.

Også som borger på Bornholm er Søren Møller Christensen tilfreds med den nye aftale om havvind. Også selvom aftalen ikke rummer noget konkret om hverken kompensation til naboer eller til kommunen - eller nogen håndfast garanti for, at det bornholmske elnet bliver koblet på energiøen.

- Arbejdet fortsætter. Man har kunnet få noget igennem med den her aftale, og det har hele tiden været klart, at vi kunne få nogle ting med i aftalen om udbuddet af havvind, og at der så ville være nogle ting, som vi kan håbe på at få med i senere aftaler, siger Søren Møller Christensen.

- Hvis projektøkonomien i energiøen ikke havde været udfordret, havde der nok været mere fokus på de andre ting, der nu ikke kom med. Men der er jo også grænser for, hvor mange politiske dagsordener man kan rejse på én gang.

Hvis aftalen her ikke var blevet landet, havde der ikke været økonomi i projektet, og så var Energiø Bornholm ikke kommet.

Søren Møller Christensen, direktør for Baltic Energy Island."
2023-06-01 00:00:00,Fond bag ny brintrapport har kæmpestore ambitioner på Bornholm,Bornholms Tidende,"Elektrolyse på Bornholm i større skala end hidtil omtalt indgår i CIP Fondens nye rapport om en fremtidig dansk brintinfrastruktur.

CIP Fonden kommer i en detaljeret rapport med et bud på fremtidens brintinfrastruktur. Størst er planerne i Nordsøen, men Bornholm spiller en større birolle i den kortlægning frem mod 2045, som energifondsselskabet onsdag har præsenteret.

På Bornholm anbefaler CIP Fonden, at der etableres fire gigawatt (GW) elektrolyse, og at brinten herfra transporteres til Tyskland. Der skal bruges omkring 6 GW havvind til et elektrolyseanlæg på 4 GW, skriver CIP Fonden i rapporten. Således vil det kræve, at der omkring Bornholm opstilles havvindmølleparker, der er dobbelt så store som Energiø Bornholms kapacitet, hvis brintvisionen skal realiseres.

I den samlede plan udgør power-to-x-kapaciteten på Bornholm syv procent af den samlede danske brintproduktion, hvoraf 90 procent skal eksporteres til udlandet - først og fremmest til Tyskland, Holland og Belgien.

Også Polen og dele af Sverige kan få behov for et importere dansk brint, vurderer CIP Fonden.

Et brintrør til Tyskland fra Bornholm kan blive en del af Baltic Sea Hydrogen Collector, som Copenhagen Infrastructure Partners (CIP) er involveret i med andre partnere. Rørledningsnetværket skal gå fra Nordsverige og Finland gennem Østerøsen til Tyskland.

Den danske del af forbindelsen fra Bornholm til tyske Lubmin ventes at koste cirka 10 milliarder kroner. Udgifterne fordeler sig cirka ligeligt mellem en offshore-kompressorstation og et transmissionsrør på 10 GW. Et sådant rør vil være overdimensioneret i forhold til den bornholmske brintproduktion, fordi der også skal være plads til brint fra andre nordiske lande længere oppe i Østersøen.

"" Forbindelsen mellem Bornholm og Lubmin vil få en længde på 140 km, og formålet er at transportere grøn brint produceret på Bornholm af det omkringliggende havvind til kysten nær Lubmin, hvor brinten kan transporteres længere mod syd"", skriver CIP Fonden i rapporten.

Den bornholmske del af brintinfrastrukturen bør ifølge CIP Fonden anlægges i den anden ud af tre etaper frem mod midten af 2040' erne. I rapporten fastsættes 2035 som årstallet, hvor brintproduktionen fra Bornholm kan nå det fulde potentiale. Til den tid vil der med CIP Fondens plan kunne eksporteres 16 terawatt-timer brint (svarende til 16.000 gigawatt-timer) om året fra Bornholm.

Det bliver anslået, at det samlet set vil koste 130 milliarder kroner at anlægge en dansk brintinfrastruktur i den udstrækning, som det foreslås i rapporten. Derudover kommer endnu større udgifter til at etablere havvind og bygge elektrolyseanlæg.

Er politikerne med på ideen, stiller CIP Fonden dem et større dansk forretningseventyr i udsigt.

"" Danmark kan høste store gevinster ved at investere i et brintrørsnet med udlandsforbindelser. Kombinationen af attraktive betingelser for produktion af vedvarende energi og grøn brint og et produktionspotentiale, der langt overstiger det indenlandske forbrug, skaber grundlag for eksport af grøn brint til vores nabolande til en samlet værdi af 100 mia. kr. årligt"", skriver CIP Fonden."
2023-06-02 00:00:00,Energiøen kan blive en grøn fuser,Bornholms Tidende,"Regeringens nye aftale er godt nyt for det stille Bornholm men farlig for vores udvikling.

I ndtil for nylig havde Folketinget besluttet at opføre Energiø Bornholm for et svimlende milliardbeløb. Projekter har i den grad sat gang i debatten og kostet blod og sved for ramte naboer og samtidig sat drømme i gang i øens erhvervsliv og kommunale administration.

Energiøen er den redningsplanke, der skal få os til at forlade den dyre voksende ældre befolkning, den skrumpende arbejdsmasse, de voksende sociale udgifter til især børn, der mistrives, og skabe de manglende boliger, vi har behov for.

Med milliarder fra stat og energiselskaber skulle vi med et trylleslag erstatte fiskeriets rolle i det bornholmske samfund og skabe arbejdspladser, synergier, grøn vækst, økonomisk vækst, uddannelse og innovation til glæde for hele Bornholm.

Alle de gode ting er heldigvis stadig på tegnebrættet.

Men tirsdag aften satte politikerne et loft for, hvor stor regningen må blive, hvis Bornholm skal have sin havmølleindsprøjtning og vokse til at kunne stå selv økonomisk i Danmark.

Havmøllerne bygges ikke for Bornholms skyld men for klimaets.

Men koster de mere end 17,6 milliarder i statsstøtte, så bliver der ingen energiø på Bornholm, selvom alle er enige om, at Østersøen er et oplagt havmølleområde.

Hverken på redaktionen eller de fleste andre steder på Bornholm råder vi over regnestokke eller -maskiner, der kan beregne, om projektet kan blive rentabelt for en investor med et 17 milliarder kroner højt støtteloft.

Den udregning skal selskaber som CIP, Ørsted og Vattenfall nu i gang med. I embedsmændenes vurderinger kunne projektet i scenarie tre løbe op i underskud på over 30 milliarder kroner.

Er det sandsynligt, bliver der ingen energiø på Bornholm.

Det står nu tydeligt i aftalen.

Mens vi venter på de store regnemaskiner, kan vi glæde os over, at borgmesterens lobbyarbejde for bornholmske fordele og hensyn har båret frugt i en grad, så muligheden nu er nævnt i selve aftalepapiret.

Der er lang vej endnu, og sikkerheden for en energiø på Bornholm mangler vi. Lige nu skal EU-kommission godkende den milliardstore støtte, og en investor skal finde det interessant nok. Det gør det mere vanskeligt for erhvervslivet at investere i den grønne fremtid lige nu.

Falder projektet til jorden har Energinet og deres leverandører allerede brugt over en milliard på projektet. Det vil gøre energiøen til Danmarkshistoriens største grønne fuser."
2023-06-02 00:00:00,"Er 17,6 milliarder nok? Statsstøtten er meget lavere end energiøens forventede projektunderskud",Bornholms Tidende,"Klima-, Energi-og Forsyningsministeriet vurderer i et notat fra april, at behovet for statsstøtte i de fleste scenarier er over 30 milliarder kroner, og at opstillingen af havvindmøller ikke ser ud til at være rentabel. Trods usikkerheden tror Green Power Denmarks Kristian Jensen og Lea Wermelin (S), at energiselskaber vil være interesseret i at byde på kæmpeprojektet.

17,6 milliarder kroner. Det er det maksimale beløb, som staten over en 20-årig periode vil give i støtte til byderne på Energiø Bornholms havvindmølleparker. Selvom støtten synes stor, er det langtfra sikkert, at milliarderne vil være nok til at sikre byggeriet af energiøen.

Klima-, Energi-og Forsyningsministeriet vurderede i et notat fra 26. april, som Tidende har fået aktindsigt i, at støttebehovet i det scenario, som ministeriet selv lægger mest vægt på, vil blive 31,5 milliarder kroner.

Der er således næsten 14 milliarder kroner til forskel på vurderingen og den vedtagne statsstøtte.

Underskuddet for selve projektøkonomien i hovedscenariet er ganske vist "" blot"" 16,3 milliarder kroner. I regnestykket er der dog medtaget en præmis om, at opstillerne af havvind skal have et afkast på tre-fire procent om året, og når dette indregnes med en tilbagediskontering, stiger støttebehovet til 31,5 milliarder kroner.

Ministeriet har i notatet lavet fire scenarier, og kun i ét af dem er statsstøttebehovet lavere end 17,6 milliarder kroner.

Det store spørgsmål, som formentlig først kan besvares, når udbudsrunden er slut i 2024, er, om energiselskaberne er interesseret i at byde på Energiø Bornholm med disse økonomiske vilkår.

Tidende har stillet spørgsmålet til Kristian Jensen, administrerende direktør i Green Power Denmark, der repræsenterer energibranchen.

- Det er der en mulighed for, men ikke nogen garanti, når aftalepartierne har lagt et loft over støtten, siger den tidligere Venstre-minister, der i dag er top-lobbyist.

TEKNOLOGISK GULEROD Han forventer, at der trods støtteloftet vil være interesse for at opføre energiøen.

- Jeg vurderer, at der vil være selskaber, som vil byde ind med tre gigawatt, siger Kristian Jensen.

Energiøen bliver den første af sin slags.

Tror du, at muligheden for at få erfaring med ny teknologi øger interessen blandt energiselskaberne for at byde på opgaven? - Det tror jeg klart. Man kan se, at interessen for energiøer breder sig til andre lande.

Vil det også gøre selskaberne mere villige til at løbe en økonomisk risiko? - Jeg tror, at de gerne vil være risikovillige, fordi de kan få noget erfaring, som vil kunne øge deres fremtidige indtjening, siger Kristian Jensen.

Total Energies, der driver mange danske olie-og gasfelter i Nordsøen og planlægger investeringer i grøn energi, har givet udtryk for interesse i energiøen og de øvrige havvindudbud.

- Umiddelbart er vi interesserede i det hele, men det er klart, at Energiø Bornholm ligger i en kategori for sig selv, siger Betina Jørgensen, der er direktør for udvikling af vedvarende energi, til Børsen med henvisning til, at energiøen med den teknologiske løsning er et nyskabende projekt.

DET ER TILSTRÆKKELIGT Partierne bag aftalen har besluttet, at "" såfremt der ikke indkommer bud på at etablere havvind under det fastsatte støtteloft, vil projektet ikke blive realiseret"". I så fald vil der være gået 1,2 milliarder kroner til spilde, hvis projektet falder helt til jorden.

Lea Wermelin (S) tror ligesom Kristian Jensen på, at støtten fra staten er tilstrækkelig.

- Min klare forventning er, at vi med den her aftale kommer til at få både energiøen og op til 14 gigawatt havvind i alt, siger energiog klimaordføreren til Tidende.

Hun lægger vægt på den store usikkerhed i ministeriets tal.

- Beregningerne er ikke hugget i sten. Der ligger en lang række antagelser bag, blandt andet om elprisen om 10, 20 og 30 år, siger Wermelin.

Statsstøtten går kun til at dække bydernes udgifter til infrastruktur og bæredygtighedstiltag, men ikke selve opstillingen af møllerne, fremhæver Lea Wermelin.

- Vi har lagt ind som præmis, at havvinden er støttefri.

ALDRIG NOGEN TVIVL Tidende gør hende opmærksom på, at ministeriet i støttenotatet har beregnet, at udgifterne til at etablere og drive parkerne tegner til at blive mindre end indtægterne fra elsalget - også før forventningen om et afkast regnes med.

"" Resultaterne indikerer, at havvinden isoleret forventes at generere et underskud,"" står der i notatet.

Lea Wermelin har en forhåbning om, at de næste par år vil vise, at denne vurdering ikke skræmmer potentielle bydere væk. Den stærke tro på projektet henter hun blandt andet i de mange ansøgninger om nye havvindprojekter, som private selskaber sidste år sendte til Energistyrelsen.

- Branchen tripper for at opføre havvindmølleparker på rent kommercielle vilkår, siger Lea Wermelin.

- Og hvis ikke det lykkes, må vi mødes og tage en snak om det.

Var det under forhandlingerne på tale at opgive Energiø Bornholm helt? - For mig og Socialdemokratiet var der aldrig nogen tvivl om, at energiøen skulle blive til noget, siger Lea Wermelin om partiets standpunkt i forhandlingerne.

Hvordan så de andre partier på det? - Det må du spørge dem om.

SAMFUNDSØKONOMIEN Bredere økonomiske beregninger af projektet viser, at det er overvejende sandsynligt, at Energiø Bornholm ender med at give en negativ samfundsøkonomi.

Når fordelene indregnes - for eksempel billigere strøm til forbrugerne og en indtjening på cirka 6 milliarder kroner til Energinet ved handel med el - er det samfundsøkonomiske resultat væsentligt bedre end projektøkonomien med et spænd fra minus 16 milliarder kroner til plus 4 milliarder kroner - med et underskud på syv milliarder kroner som det mest sandsynlige udfald.

I de samfundsøkonomiske tal mangler faktorer, som er svære at omsætte til tal, men som er vigtige for projektet. Det drejer sig blandt andet om klimaeffekter, miljøeffekter og forsyningssikkerhed, skriver ministeriet i notatet.

- Vi skal huske, at selv om vi kan blive uafhængige af russisk gas, er vores sikkerhed jo ikke reddet af det, hvis tyskerne er afhængige.

Derfor er der et større perspektiv i denne aftale end den snævre enkelte parks samfundsøkonomiske gevinst, siger klima-, energi-og forsyningsminister Lars Aagaard (M) til Børsen.


ET GRØNNERE EUROPA

De talmæssigt skjulte fordele fremhæver også både Lea Wermelin og Kristian Jensen, når de taler for energiøen. Begge peger på, at energiøen med udlandsforbindelsen til Tyskland vil være vigtig for bestræbelserne om at skabe et grønnere Europa.

Samtidig fremhæver Kristian Jensen, at en udbygning af elinfrastrukturen mellem Sjælland og Tyskland under alle omstændigheder var nødvendig, og det bør man huske i vurderingen af Energiø Bornholm.

Adspurgt af Tidende fortæller Kristian Jensen, at han har det indtryk, at det under forhandlingerne har været overvejet at droppe Energiø Bornholm på grund af den økonomiske usikkerhed. Han glæder sig dog over, at politikerne ikke valgte at afblæse planerne.

- Hvis man ikke lavede et vindmølleprojekt på Bornholm, skulle man alligevel lave en international forbindelse mellem Sjælland og Tyskland. Også derfor er det en god idé at lave Energiø Bornholm, siger Green Power Denmarks direktør.

Han finder det ikke bekymrende, at det bornholmske projekt ikke er levedygtigt på rent kommercielle vilkår, som man forventer, at de øvrige havvindmølleparker fra udbudsaftalen vil blive. Kristian Jensen sammenligner det med, hvis man til et motorvejsbyggeri også indlægger udgifter til alle tankstationerne langs vejen.

- Der er simpelthen bare lagt flere omkostninger ind, siger han om energiø-projektet.

- Jeg tror, at de gerne vil være risikovillige, fordi de kan få noget erfaring, som vil kunne øge deres fremtidige indtjening Kristian Jensen adm. direktør, Green Power Denmark, om energiselskabers interesse for Energiø Bornholm.


RENTABILITET OG STATSSTØTTE I TAL

Projektøkonomien afhænger af elmarkedets udvikling. Bliver elprisen høj, kan støttebehovet blive lavere. I scenariet med den højeste elpris er behovet for statsstøtte 12,6 milliarder kroner. I de øvrige tre skal der 31,5 mia., 32,1 mia. og 58 mia. kr. til. I alle scenarier er der er et prisspænd på omkring +/-10 milliarder kroner, og ministeriet tager udgangspunkt i et middelskøn.

I hovedscenariet med et støttebehov på 31,5 milliarder kroner er indtægter fra salg af el beregnet til 44,9 milliarder kroner, mens udgifterne til havvindmøllerne (investering og drift) er 50,8 milliarder kroner.

"" Det bemærkes hertil, at havvinden i sig selv ej heller skønnes rentabelt,"" står der i notatet om forskellen på indtægter og udgifter.

Dertil kommer 9 milliarder kroner, som udbudsvinderen skal betale til at dække Energinets udgifter til kabler og landanlæg. Der lægges op til, at 61 procent af Energinets udgifter overflyttes til vinderne af udbuddet, mens 39 procent skal betales af de danske forbrugere som tariffer til Energinet via elregningen.

Samlet set anslås projektunderskuddet til 16,3 milliarder kroner, men støttebehovet er væsentligt større. I regnestykket er der i tilbagediskonteringen indregnet en præmis om, at opstillerne af havvind skal have et afkast på fire procent om året - og tre procent for Energinets andel.

Herved ender støttebehovet over 20 år på 31,5 milliarder kroner i det scenario, som udfoldes mest i notatet."
2023-06-02 00:00:00,Energiø: Krav om positiv påvirkning af havmiljøet gælder ikke her,Bornholms Tidende,"Som det eneste af de planlagte havvindudbud skal Energiø Bornholm ikke være delvist ejet af staten. Parkerne i Østersøen er heller ikke omfattet af et nyt krav om positiv påvirkning af havmiljøet og biodiversiteten, som vil gælde nogle af de andre nye parker, der sendes i udbud.

Udbuddet om Energiø Bornholm vil udelukkende blive afgjort af prisen.

Dog skal energiselskaberne forpligte sig til at opfylde en række krav om sociale forhold og bæredygtighed for overhovedet at få adgang til at byde.

Klima-, Energi-og Forsyningsministeriet bekræfter over for Bornholms Tidende, at udbuddet af Energiø Bornholm er omfattet af de samme adgangskrav som de øvrige havvindmølleparker. I ét tilfælde stiller partierne bag aftalen dog ekstra krav til tre af de andre havvindmølleparker, hvor det kræves, at opstillingen af møllerne skal resultere i en "" positiv påvirkning på havmiljøet og biodiversiteten"".

Disse havvindmølleparkerto i Nordsøen og én i indre danske farvande - skal "" etableres med såkaldt natur-inkluderende design tilpasset lokalområdet, for eksempel genopretningstiltag i selve havvindmølleparken"".

Dette udbudskrav gælder imidlertid ikke energiøens havvindmølleparker syd og sydvest for Bornholm, oplyser ministeriet. Det fremgår ikke af aftalen, hvorfor naturen og havmiljøet ikke prioriteres lige højt i alle områder, heriblandt Østersøen.

Lea Wermelin (S), der som klima-og energiordfører har deltaget i forhandlinger, forklarer, at statsstøtten til Energiø Bornholm er med til at finansiere adgangskravene, som vil resultere i forøgede udgifter for energiselskabet, der vinder udbuddet. Hun understreger, at kravet om natur-inkluderende design er et nybrud, som heller ikke gælder alle de andre parker, der skal udbydes.

- Det er noget nyt, som vi prøver af. Vi har valgt at gøre det andre steder for ikke at gøre det endnu dyrere for Energiø Bornholm, siger Lea Wermelin.

Man kunne ellers sagtens argumentere for, at netop Østersøens havmiljø kunne bruge en kærlig hånd, og det vil der også blive mulighed for at give, bedyrer socialdemokraten.

I den historiske udbudsaftale er der i perioden 2024-30 som tillæg til de skærpede bæredygtighedskrav afsat 500 millioner kroner til en havnaturfond. Disse penge kan forbedre biodiversiteten i havet omkring Bornholm, antager miljøministeren.

- Det er min klare forventning, at det vil komme Østersøen til gavn. 500 millioner er mange penge, og det tror jeg også, at vi kan få noget ud af på Bornholm, siger Lea Wermelin, der mener, havnaturfonden skal ses som en unik kobling mellem klimakrisen og biodiversitetskrisen.

Selvom der skal opstilles så mange møller i Østersøen, står der ikke noget om, at pengene fra fonden skal bruges på tiltag her? - Nej, der er ikke taget nogen beslutning om, hvor pengene skal bruges. Vi har besluttet at lave en analyse af, hvordan vi laver den bedste konstruktion, så vi får mest ud af pengene.

Vi skal finde ud af, hvad der vil virke i Nordsøen, og hvad der virker i Østersøen.

Man kan tænke, at det er en god idé med stenrev ved alle havvindmøllefundamenter, men det kan skabe risiko for invasive arter, hvis man gør det forkert. Noget, der kan lyde meget simpelt, kan hurtigt blive meget kompliceret, forklarer Lea Wermelin.

I selve udbuddet stilles der "" øgede krav"" om, at opstillerne af møllerne skal overvåge natur-og miljøeffekter. Vingerne skal kunne genanvendes, og vinderen af udbuddet skal præsentere en livscyklusanalyse, der både rummer installation, drift og nedtagning, og miljøvaredeklarationer for møllernes hoveddele. Begge dele skal verificeres af en tredjepart.

LÆRLINGE De sociale krav i udbuddet indebærer blandt andet, at entreprenørerne skal sørge for at afværge social dumping og anvende "" et vist antal personer under oplæring"", som det hedder i aftaleteksten. Fokus på lærlinge var et af borgmester Jacob Trøsts seks konkrete ønsker til udbudsmaterialet.

"" Der indføres kædeansvar for de sociale klausuler, hvilket medfører, at koncessionshaverne er ansvarlige for, at både koncessionshaverne selv, men også underleverandører overholder kravene, når de udfører arbejde i Danmark,"" står der i aftalen."
2023-06-02 00:00:00,Derfor skal staten ikke eje en femtedel af energiøen,Bornholms Tidende,"Socialdemokratiet er blandt fortalerne for statsligt medejerskab af fremtidens havvindmølleparker, men det har på grund af EU-regler ikke været på tale for Energiø Bornholm.

Beslutningen om, at staten skal eje 20 procent af havvindmølleparkerne, gælder desuden kun for de øvrige 6 gigawatt, som skal sendes i udbud, bekræfter ministeriet.

Årsagen til, at partierne bag aftalen har besluttet, at staten ikke skal have et medejerskab i Energiø Bornholm, er ikke beskrevet i materialet fra ministeriet.

Ifølge Lea Wermelin er det EU's statsstøtteregler, der forhindrer et statsligt medejerskab.

- For mig at se er det rigtig vigtigt, at vi får et medejerskab. Når vi ikke kan gøre det ved Energiø Bornholm, handler det om, at vi giver 17,6 milliarder kroner i statsstøtte. Diskussionen blev hurtigt lukket, for det har slet ikke været en mulighed, siger hun med henvisning til EU-reglerne.

Flere af de borgerlige partier har i forhandlingerne forsøgt at begrænse det statslige medejerskab. Regeringens udspil var en ejerandel på 25 procent i de andre parker, der sendes i udbud. At staten ikke skal eje 20 procent af Energiø Bornholm, ser energiindustriens brancheorganisation, Green Power Denmark, som en fordel.

- Det glæder mig da, at de på Bornholm ikke blander statsligt medejerskab ind i udbuddet, for det gør det hele mere komplekst, siger Kristian Jensen, som peger på, at enkle rammer vil gøre det lettere at nå klimamålene i tide.

Energiø Bornholm kræver på grund den mere avancerede elteknik og længere kabelafstande større investeringer i infrastrukturen end de andre parker, som forbindes mere direkte til elnettet. Derfor er projektet i Østersøen det eneste af de planlagte havvindmølleparker, hvor der arbejdes med en statsstøttemodel.

Statsstøtten kan give byderne et pristillæg på 880 millioner kroner om året i gennemsnit over 20 år - eller 17,6 milliarder kroner i alt. Hvis selskaber vil stå bedre i konkurrencen, kan de byde ind med lavere tillæg (altså færre statsstøttekroner) eller sågar tilbyde en koncessionsbetaling, hvormed energiselskabet skal betale penge til staten frem for at modtage støtte.


FAKTA OM ADGANGSKRAV TIL UDBUD

Den bedste pris er det eneste vurderingskriterium i udbuddene af nye havvindmølleparker. Der opstilles dog samtidig en række krav, bydere skal opfylde for at kunne deltage i udbuddene: ? Koncessionshaver skal indhente tredjepartsverificerede miljøvaredeklarationer for hovedkomponenterne, f. eks.

vinger og tårn, på baggrund af en livscyklusanalyse.

? Koncessionshaver skal udarbejde en tredjepartsverificeret livscyklusanalyse, som indeholder både installation, drift og nedtagning af havvindmølleparken.

? Der skal anvendes genanvendelige møllevinger, medmindre markedsanalyse fra Energistyrelsen viser, at kravet vil forhindre opførsel af en eller flere af de 6 GW (gælder også Energiø Bornholm, bekræfter ministeriet, red.) inden udgangen af 2030. Er det tilfældet, vil kravet i stedet være, at vingerne genanvendes til andre formål på nedtagningstidspunktet.

? Der stilles øgede krav om, at koncessionshaver skal overvåge natur-og miljøeffekter af egne havvindmølleparker.

? Der indføres også krav om positiv påvirkning på havmiljøet og biodiversiteten - gældende for to havvindmølleparker i Nordsøen 1 og én havvindmøllepark i indre danske farvande. Havvindmølleparkerne skal i så fald etableres med såkaldt natur-inkluderende design tilpasset lokalområdet, f. eks. genopretningstiltag i selve havvindmølleparken. (Dette krav omfatter ikke Energiø Bornholm, oplyser ministeriet, red.). ? Koncessionshaver skal overholde sociale klausuler, bl. a. sikring mod social dumping, overholdelse af menneskerettigheder og internationale konventioner.

? Der er også krav om kædeansvar for sociale klausuler, hvilket betyder, at koncessionshaverne er ansvarlige for, at de og underleverandører overholder kravene, når de udfører arbejdet i Danmark"
2023-06-03 00:00:00,Her er fremtidens sikkerhed for Bornholm,Bornholms Tidende,"Sikkerheden er markant ændret for Bornholm. Vi skal ikke frygte russisk invasion, men en helt ny trussel fra Rusland, mener tidligere kontreadmiral Nils Wang og direktør i NavalTeam.

Den Kolde Krig er tilbage, og vi bør snarest sikre Bornholm militært mod en russisk invasion. Sådan lyder det med jævne mellemrum fra forsvarsanalytikere og eksperter i den offentlige sikkerheds-og forsvarspolitiske debat. En sådan invasion indebærer en ikke ubetydelig risiko for angriberen, så synspunktet forudsætter, at Bornholm reelt spiller en helt central rolle for Rusland i den militærstrategiske geografi, som landet nu og i mange år fremover konfronteres med i Østersøen.

Selvom selve konfrontationen mellem Rusland og Nato kan vække minder fra Den Kolde Krig, som nogen af os kan huske, så står vi i dag i en helt anden situation. Koldkrigsanalogien kan derfor - i bedste fald ubevidst --føre til konklusioner og militære løsningsforslag, som ikke passer ind i den aktuelle operative virkelighed.

Krigen i Ukraine har blandt andet fremprovokeret, at Finland og snart Sverige har tilsluttet sig Nato, og at landene omkring Østersøen generelt opruster voldsomt samtidigt med, at Rusland nedslider sin økonomiske og militære styrke i Ukraine. Det indebærer, at den militære geografi og det fremtidige styrkeforhold i vores region ser markant anderledes ud, end den gjorde før den 24. februar sidste år. Det får naturligvis også indflydelse på det trusselsbillede, Nato og det danske kongerige står overfor - også på Bornholm.

Først og fremmest er det vigtig at slå fast, at Ruslands militære evne til et erobre og fastholde store landterritorier fjernt fra Ruslands egne grænser ikke på noget tidspunkt - ej heller før invasionen af Ukraine sidste år - har været i nærheden af den invasionstrussel, det tidligere Sovjetunionen udgjorde.

FORSTÆRKNINGER FRA USA Det har Rusland allerede taget bestik af, så den russiske militære opstilling på det, der kaldes ' Natos Østflanke', altså grænseområdet mellem Rusland og de baltiske lande inklusive Kaliningrad Oblast, først og fremmest udgør en umiddelbar militær trussel for netop de baltiske lande. Rusland ved godt, at en invasion af disse lande vil udløse en krig med Nato, som i givet fald vil skabe et umiddelbart behov for, at alliancen hurtigt får tilført forstærkninger fra USA. Disse forstærkninger skal først sejles over Nordatlanten, hvor de kan blive mål for den russiske Nordflåde i farvandet mellem Østgrønland og Island samt mellem Island, Færøerne og Storbritannien - det såkaldte ' GIUK-Gap' (forkortelse af Greenland, Iceland UK Gap) - og derefter skal de via opmarchområder i blandt andet danske havne som Esbjerg og Aarhus kunne sendes videre. Den sidste del af rejsen vil for en hel dels vedkommende foregå på skibe fra Danmark til den østlige del af Østersøen.

Og det er her, det russiske missil-arsenal i Kaliningrad Oblast kommer ind i ligningen.

For så længe denne missiltrussel er intakt, vil det være forbundet med meget stor risiko dels at opstille forstærkningsstyrkerne i danske havne, dels at fragte soldater og værdifuldt materiel tværs over Østersøen. Nato vil derfor i det scenarie være tvunget til at tilkæmpe sig manøvrefriheden på havet, der igen kræver overlegenhed i luftrummet. I militær terminologi hedder den russiske opstilling for "" A2/ AD"", der står for "" Anti Access/ Area Denial"". Sammen med Ruslands militære styrkeopstilling langs Natos østflanke sender det et klart budskab til ato: At Rusland, hvis det vil, kan erobre de baltiske lande helt eller delvist, og at Nato efterfølgende vil få svært ved at skabe den bevægelsesfrihed til søs, der er forudsætningen for den militære styrkeopbygning, som skal til at generobre det tabte territorium.


AFSKRÆKKELSE OG RISIKO

Natos svar på den russiske trussel har været under opbygning i nogle år og er af indlysende årsager blevet accelereret efter Ruslands invasion af Ukraine sidste år. Opstilling af tropper i de baltiske lande fra en række Nato-lande, herunder Danmark, skal både forstærke forsvaret dér og gøre det helt utvetydigt, at et russisk angreb på et eller flere af de baltiske lande vil være et angreb på hele alliancen. Samtidigt øger Nato tilstedeværelsen i både Østersøområdet og Nordatlanten gennem omfattende øvelsesvirksomhed.

Alt sammen i bestræbelserne på at skabe en troværdig konventionel militær afskrækkelse, som alle selvsagt håber på, kan forhindre en krig mellem Rusland og Nato.

Hvorvidt afskrækkelsen reelt vil blive opfattet som troværdig og dermed kommer til at virke efter hensigten kan ingen vide. Men efter krigen i Ukraine kommer der til at gå en rum tid, før Rusland får etableret militært og økonomisk overskud til at gennemføre et egentligt overlagt militært angreb på et Nato-land. Derfor er det langt mere sandsynligt, at en egentlig militær konflikt mellem Rusland og Nato startes ved et uheld.

Det kan ske som led i Ruslands ofte meget risikobetonede gensvar på Natos tilstedeværelse, eksempelvis når russiske jagerfly flyver meget tæt på Natos fly og skibe, eller når russiske krigsskibe og -fly bevidst krænker dansk territorium ved Bornholm og skal afvises.

Hvad vi derimod kan være helt sikre på er, at Rusland i årene fremover vil fortsætte den såkaldte hybride krigsførelse mod Nato, som finder sted i gråzonen mellem krise og krig, og som retter sig mod vores digitale og fysiske infrastruktur. Angrebet på Nordstream gasledningerne i Østersøen og den generelle systematiske russiske kortlægning af vores kritiske maritime infrastruktur er blot illustrationer på, at "". tidligere tydelige tærskler mellem fred, krise og krig er blevet erstattet af slørede og overlappende overgange"", som Forsvarets Efterretningstjeneste udtrykker det i den seneste risikovurdering.

Hvad er så Danmarks militære rolle i opbygningen af denne konventionelle militære afskrækkelse, og hvor efterlader det Bornholm? ARKTIS Regeringen har offentligt tilkendegivet, at den arktiske del af Kongeriget skal prioriteres ud fra en betragtning om, at koncentrationen af Nato-styrker er størst i Østersøregionen. Danmark kan med andre ord spille en relativt større militær rolle for Alliancen og USA i den del af Natos interesseområde, herunder den del af GIUK-Gap, som ligger i farvandet mellem østkysten af Grønland og Island. Det betyder blandt andet, at Danmark skal investere i skibe, helikoptere og droner, der kan finde og uskadeliggøre de russiske nukleare undervandsbåde i dette komplicerede farvand med polar-is samt ekstreme vejrforhold med stor risiko for overisning. Der findes i dag ikke isforstærkede antiubåds-fregatter i Nato, så det vil være helt naturligt for Danmark at tilvejebringe denne kapacitet, når nu vi alligevel skal patruljere dette farvand af suverænitetsmæssige årsager. Desuden vil disse skibe med de rigtige radarsystemer også kunne skabe noget af den langtrækkende luftrumsovervågning, der i dag er helt fraværende i området.

KRITISK MARITIM INFRASTRUKTUR Efter angrebene på Nordstream I og II gasledningerne i Østersøen tæt på Bornholm er der også kommet en betydelig politisk opmærksomhed på, hvor sårbare vi er, hvis vi lader vores kritiske maritime infrastruktur ligge uovervåget og ubeskyttet hen. Det vil kræve meget store investeringer, som kun kan overkommes i et samarbejde mellem forsvaret, forsvarsindustrien og den industri, som ejer infrastrukturen. Den grønne omstilling vil blot øge sårbarheden i de kommende år med en markant forøgelse af havvindmøller og etablering af energiøer til mange milliarder kroner. I disse fremtidsplaner spiller også Bornholm en væsentlig rolle som energi-hub for havvindmølleparker og som en naturlig energiø i Østersøen, der kan omdanne elektricitet til grønne brændstoffer.

MISSILTRUSLEN I ØSTERSØEN Finlands og snart også Sveriges indtræden i Nato påvirker som nævnt styrkeforholdet i Østersøregionen i Natos favør.

Når det gælder missiltruslen mod Danmark, er der imidlertid ikke megen hjælp at hente her. Et missil afskudt fra skovene i Kaliningrad Oblast mod København eller Flyvestation Skrydstrup passerer nemlig hverken Sverige eller andre allierede nationer. Det flyver derimod over vand hele vejen, og de hurtigste af slagsen tilbagelægger ruten til Hovedstaden eller Skrydstrup på få minutter.

Så hvor nabolande som Polen og Tyskland kan etablere et effektivt geografisk lagdelt luftforsvar på land, så er vi nødt til at placere vores fremskudte luftforsvar på skibe i Østersøen, hvis vi skal gøre os håb om at nedkæmpe truslen effektivt. På den korte horisont bør vi udnytte, at vi allerede råder over tre fregatter, der med de rigtige langtrækkende missiler (som ikke er dem, vi i øjeblikket udruster dem med) og de rigtige sensorer vil kunne løse denne opgave.

Disse skibe er dog også efterspurgte til en række andre opgaver uden for Østersøen, så den mere langsigtede løsning er, at de patruljeskibe, som overvejes anskaffet udrustes til denne opgave.

Disse skibe skal være til søs i de danske farvande døgnet rundt, herunder overvåge den kritiske maritime infrastruktur i farvandene omkring Bornholm.

Det vil derfor være logisk også at udruste dem, så de samtidigt kan fungere som missilaffyringsramper for vores nationale luftoperationscenter i land, så vi får geografisk dybde i vores nationale luftforsvar.

Luftforsvar på skibe og i land er dog kun den defensive komponent luftforsvaret af Danmark og i kampen om bevægelsesfriheden i Østersøen. Hvis afskrækkelsen svigter, og Nato skal i gang med at generobre tabt territorium i Baltikum, så gælder det om at ødelægge så mange af de russiske missiler med tilhørende kommando-og kontrolstruktur så hurtigt som muligt, inden de forlader affyringsramper og depoter. Det kræver offensive langtrækkende præcisionsvåben i form af fly-og skibsbasserede strikevåben, som det amerikanske Tomahawk-missil, der har stor sprængkraft, og som passer ned i de missil-launchere, som vores fregatter allerede er udrustede med. Denne kapacitet findes ikke i regionen i dag.

Det vil umiddelbart være fristende at bruge Bornholm til disse langtrækkende offensive og defensive våben, men dels vil mobiliteten og evnen til at løse andre opgaver samtidigt være større med en skibsbaseret løsning, dels vil en landbaseret løsning kræve uforholdsvis mange ressourcer til selvbeskyttelse og endeligt vil det i sig selv øge sandsynligheden for missilangreb mod Bornholm i de indledende faser af en evt. konflikt.


AFSKRÆKKELSENS GRUNDKOMPONENT

Danmark skal også kunne bidrage til afskrækkelsens grundkomponent, nemlig den fremskudte Nato-tilstedeværelse med landtropper på Natos østflanke.

Det forudsætter, at vi får færdigudrustet og bemandet 1. Brigade og hele den bagved liggende logistiske struktur. Her vil Bornholm fortsat spille en væsentlig rolle som garnison for dele af brigaden og for den del af Hjemmeværnet, som blandt andet skal kunne løse bevogtningsopgaver, blandt andet dem der opstår i takt med, at Bornholm udvikles som energi-hub.

Den største potentielle risiko for Bornholm i den nye sikkerhedspolitiske situation i Østersøen er, at øen får en helt central placering i den grønne energistruktur, som er under udvikling i denne del af Østersøen. Dermed må det forudses, at Bornholm og de omkringliggende farvande blive særligt eksponeret for den tidligere omtalte hybride trussel fra Rusland, som vi allerede har set udfoldet i forskellige sammenhænge.

I relation til en decideret militær invasionstrussel er det vigtigt at notere sig, at Bornholm i den nye Nato-geografi befinder sig i en korridor bestående af Nato-lande. Det vil således være forbundet med en betydelig risiko, hvis Rusland forsøger at erobre og holde et territorium så langt mod vest. Det vil i givet fald være langt mere effektivt at udfordre Danmarks og dermed Natos kontrol med adgangen til Østersøen ved offensiv minering af de danske stræder fra skibe og/ eller fly.

Bornholm står med andre ord ikke overfor en umiddelbar invasionstrussel, og øens strategiske betydning knytter sig først og fremmest til den rolle Bornholm er udset til i forbindelse med den grønne omstilling.


HVOR DRØMMER VI OS HEN?

Hvor drømmer vi os hen? Under den overskrift sætter Tidende sammen med Baltisk Bro, LAG-Bornholm, CRT og De Bornholmske Borgerforeningers Samvirke gang i en række debatter.

Den tredje er med temaet Forsvar og handler om Bornholms fremtidige sikkerhed. Temaet afsluttes med en debatsalon tirsdag den 21. juni klokken 16.30.

Det fjerde tema i serien bliver om Byggeriet med debatsalon i Folkemødehuset i Allinge den 24. august klokken 16.30, mens Kultur og Identitet er emnet for det efterfølgende tema. Her afvikles debatsalonen den 3. oktober."
2023-06-07 00:00:00,Frustration over ventetid: Vi ser 'ingen garantier for noget som helst',Bornholms Tidende,"Det uafklarede spørgsmål om kompensation for energiøen er del af forhandlinger, som indledes i løbet af sommeren. Borgerforeningen Energiø Bornholm, der er dannet af beboere omkring det planlagte landanlæg, er skuffet over, hvor længe naboerne har ventet på en politisk afklaring.

Sidste uge faldt en central politisk aftale om udbuddet af Energiø Bornholm og flere andre havvindmølleparker på plads. I aftalen var der imidlertid ikke afgørende nyt til de beboere i Sose omkring Sdr. Landevej og Limensgaden, der kan se frem til at få en højspændingsstation med 25 meter høje haller i baghaven.

- Det ser meget mudret ud, og der er ingen garantier for noget som helst, siger Fridrik Adamsson fra Borgerforeningen Energiø Bornholm om aftalen til Tidende.

I aftaleteksten kan man læse, at ""eventuel kompensation relateret til landanlæg på Bornholm vil blive drøftet som led i opfølgning på Klimaaftale om grøn strøm og varme 2022 vedrørende mulige tiltag til lokal og kommunal opbakning"".

Drøftelserne om den nævnte klimaaftale sættes i gang hen over sommeren, oplyser Klima-, Energi- og Forsyningsministeriet til Tidende. Forhandlingerne vil blandt andet handle om, hvordan man etablerer større energiparker på land i klynger. Det er tanken, at staten skal have mere indflydelse på planlægningen, og spørgsmålet om kompensation til naboerne på Sydbornholm vil altså blive en del af dagsordenen, oplyser ministeriet.

Hos borgerforeningen er der frustration over, at politikerne ikke langt tidligere i processen har truffet de beslutninger, der kunne give beboerne omkring landanlægget vished om fremtiden og de økonomiske udsigter.

- Lige siden man startede, og vi blev præsenteret for planerne på Green Solution House (i november 2021, red.), har man vidst, hvor det skulle ligge, og hvad omfanget ville blive. Det er ren sjusk, at man ikke er kommet længere med sagen, siger Fridrik Adamsson.


'EN ANERKENDELSE'

Lea Wermelin, der som Socialdemokratiets klima- og energiordfører skal deltage i forhandlingerne, fortæller, at det er usikkert, hvor længe forhandlingerne vil stå på. Hun mener, at bornholmerne bør se det som et plus, at spørgsmålet om eventuel kompensation bliver nævnt i udbudsaftalen.

- Det at det direkte står i aftaleteksten, synes jeg også, er en anerkendelse af Bornholm, sagde hun i sidste uge, hvor også Jacob Trøst (K) hæftede sig ved det positive i afsnittet i aftalen.

Lea Wermelin tilføjer, at kompensation til naboer og regionskommunen formentlig også vil indgå i senere forhandlinger om rammerne for udbuddet af landanlægget.

Som reglerne er i dag, er naboer ikke berettiget til en økonomisk kompensation, når der bygges et elteknisk anlæg som den omformer- og transformatorstation, Energinet skal opføre på Sydbornholm. Havde det været en solcellepark eller landvindmøller, ville beboere nær energiparken være berettiget til at modtage et beløb fra værditabsordningen, alt efter hvor langt de bor væk.

Ventetiden på en afklaring belaster mange af de beboere, hvis skel grænser op til arealet, som Energinet opkøber og overtager.

- Ejendomme bliver værdiløse, og folk føler sig stavnsbundne, siger Fridrik Adamsson, der både er bekymret for anlægsfasen og påvirkningen af nærmiljøet, når landanlægget sættes i drift.

- Folk frygter det her. Lige nu kan man se forsøg med underboringer til kablerne. Senere bliver der sprængninger, voldsom lastbiltrafik og mennesker overalt, siger han om byggefasen, der ventes at strække sig fra 2025 og flere år frem.

STØRRE RINGE I VANDET Borgerforeningens kamp for kompensation og beskyttelse af naturen handler ikke blot om dem, der kommer til at bo allertættest på den fremtidige højspændingsstation. Også beboere inden for en større radius på op til et par kilometer risikerer at opleve gener, som politikerne burde forholde sig til, mener borgerforeningen.

Fridrik Adamsson minder samtidig om, at hvis Bornholm som energiø knopskyder med flere havvindmølleparker, brintproduktion og følgeerhverv, så er det muligt, at der skal afsættes et meget større areal på de sydbornholmske marker end de 107 hektar, der indgår i lokalplanen, som kommunen aktuelt arbejder på.

- Det, man lægger op til nu, er ikke kun et landanlæg, men en industripark og et storstilet power-to-x-anlæg, siger Fridrik Adamsson.

- Så bliver det alle bornholmeres baghave, vil vi mene.

Modstanderne af kæmpeprojektet har bemærket, at partierne bag aftalen vil give statsstøtte på op 17,6 milliarder kroner til Energiø Bornholm. Ifølge et økonomisk notat fra ministeriet kan behovet for statslig støtte til projektet vise sig at overstige 30 milliarder kroner. Denne usikkerhed om det kommercielle fundament får dog ikke Fridrik Adamsson til for alvor at tro på, at energiøen vil blive droppet.

- Jeg ser stadig større sandsynlighed for, at det bliver gennemført - trods dårlig økonomi og trusler for naturen og havmiljøet.


DOKUMENTATION

Dette står der i aftalens afsnit om lokal opbakning og kompensation. ""Aftalepartierne lægger vægt på den lokale opbakning til og involvering i den grønne omstilling og det konkrete projekt på Bornholm.

Aftalepartierne noterer sig i den forbindelse, at eventuel kompensation relateret til landanlæg på Bornholm vil blive drøftet som led i opfølgning på Klimaaftale om grøn strøm og varme 2022 vedrørende mulige tiltag til lokal og kommunal opbakning.

Endvidere bakker aftalepartierne op om, at Energinet arbejder for at imødekomme det lokale ønske om, at energiøen kan tilkobles det bornholmske elnet, hvilket kan styrke den bornholmske forsyningssikkerhed og levere grøn strøm til bornholmske elforbrugere."" Kilde: Tillægsaftale om udbudsrammer for 6 GW havvind og Energiø Bornholm."
2023-06-08 00:00:00,CRT: Bornholm kan tjene stort på at blive et grønt laboratorie,Bornholms Tidende,"Energiøen åbner for, at alle på Bornholm deltager i at teste nye grønne løsninger. Vælger Bornholm at blive et såkaldt Living Lab, vil det bringe virksomheder, eksperter, kommunen og borgerne ind i et tæt og hidtil uset samarbejde, der kan bringe Bornholm i front på verdensplan, fortæller ny rapport.

Den kommende energiø skal bygges ud med en erhvervspark af grønne energivirksomheder.

Det er der flertal for i kommunalbestyrelsen, og derfor vil Bornholm nu arbejde den vej.

Men Bornholm kan også gå længere endnu.

Bornholm kan også søge at blive førende på verdensplan ved at gøre sig til "" et åbent, levende eksperimentarium på fuld samfundsskala, hvor eksperter, fagfolk, virksomheder og borgere indgår som aktive aktører og partnere i udvikling og ibrugtagning af løsninger til fremtidens bæredygtige samfund."" Det fortæller rapporten "" Testø Bornholm 2.0 - Mulige perspektive for en videreudvikling af Bornholm som test-og udviklingsmiljø for grøn energi og teknologi"", som bornholmsk baserede Center for Regionalog Turismeforskning (CRT) netop har offentliggjort.

"" Fundamentet er test og demonstration af energiteknologi. Men aktiviteterne udvides og omhandler udvikling, afprøvning og dokumentation af alle mulige former for grønne løsninger på basis af de muligheder, som energiøen giver, for eksempel indenfor landbrug og fødevarer, sundhedsvæsenet, transportsystemet, turismen, byggeriet og genbrug af affald"", beskriver CRT i rapporten det såkaldte scenarie 3 om hele Bornholm som et levende laboratorium.

BORNHOLMS RAMMER ER UNIKKE Viden hentet ind på Bornholm kan bredes ud på verdensplan, fordi Bornholm på samme tid er et helt samfund med alle funktioner - og et afgrænset samfund med langt til nærmeste nabo.

Med enorme mængder grøn energi og overskudsvarme fra energiøen til rådighed vil Bornholm kunne tiltrække både virksomheder og forskningsinstitutioner og blive hjemsted for et testmiljø, der ikke findes nogen andre steder. Og der er både efterspørgsel på og behov for den form for testmiljø, som Bornholm kan gå efter at blive, viser CRT's rapport også.

"" Casestudierne har entydigt vist et stort, fortsat behov for test-og udviklingsmiljøer i Danmark. De har også vist, at udvikling af disse miljøer er den eneste vej at gå, hvis man vil lykkes med en reel grøn omstilling, ikke mindst grundet usikkerheder koblet til fremtidens energiformer og -systemer"", hedder det her.

"" Behovet for test-og demonstrationsaktiviteter er især knyttet til teknologivirksomheders behov for at kunne dokumentere brugbarheden og sikkerheden af nye teknologier som led i eksport."" "" For Bornholm gælder det derfor om at være med på bølgen både nationalt, men også lokalt, hvor der med den rette tilgang er gode muligheder for at udvikle sig som et foregangseksempel i andre lokalsamfunds grønne omstilling"", skriver CRT også i rapporten.

Vælger Bornholm at gå den vej, bliver en del af kunsten at få den nye rolle som ét stort grønt laboratorium til at vokse naturligt ud af det eksisterende Bornholm.

"" Samtidig er det vigtigt, at udviklingen i de kommende år hænger sammen med øens generelle stedsudvikling, som er en meget vigtig og prioriteret faktor på Bornholm og blandt øens befolkning"", skriver CRT også.


TRE HOVEDVEJE AT GÅ

Bornholm er test-ø allerede i dag. De seneste 15 år har Beof arbejdet tæt sammen med DTU, så hele det bornholmske elforbrug for eksempel til enhver tid kan følges på DTU-platformen PowerLabDK. Med midler fra ikke mindst EU i ryggen har DTU og Beof også sat andre projekter i gang.

Det er foregået, uden at mange på Bornholm har lagt mærke til det og tænkt over det. At det hidtidige samarbejde mellem DTU og Beof fortsætter stort set uændret bliver i CRT-rapporten kaldt "" scenarie 1"". Energiøen kan forstørre samarbejdet en smule, men ikke i et omfang, der gør aktiviteterne med at teste energiteknologier til en ny motor for vækst.

I CRT's scenarie 2 bliver energiøen bygget ud med en erhvervspark, hvor grønne virksomheder og institutioner indenfor forskning er placeret side om side og arbejder tæt sammen nær energiøens landanlæg.

Det er den vej, som kommunalbestyrelsen netop har lagt de første spor ud for - og vil ifølge CRT kræve en "" ny, mere målrettet kommerciel organisation"". At forfølge erhvervsparkens muligheder vil ifølge CRT også kræve "" politisk prioritering og økonomisk satsning samt en styring og ramme, som endnu ikke findes på Bornholm"".

"" Målet for samarbejdet er at realisere (eventuelt specificerede dele af) de teknologiske potentialer, som energiøens elementer giver, for eksempel udviklingen af et komplet bæredygtigt og cirkulært energi-og forsyningssystem på Bornholm"", skriver CRT om erhvervspark-scenariet.

"" Perspektivet er at udvikle og forme den fremtidige energimæssige udvikling på øen, men samtidig at bidrage til nationale og internationale udviklingsbehov i energisektoren."" I scenariet vil erhvervsparken blive koblet til energiøens anlæg og systemer. CRT venter, at udviklingen vil føre "" nye aktører"" til Bornholm "" på grund af det særlige, avancerede testmiljø"".

Også bornholmske virksomheder vil her blive mere involveret, men scenariet med erhvervsparken vil stadig mest være attraktivt for "" relativt få, men teknologisk og forretningsmæssigt nært beslægtede aktører"".

Ifølge CRT skal Bornholm vælge scenarie 3 og det levende laboratorium til, før det bornholmske erhvervsliv i bred forstand kan få udbytte af det. Først her kan "" ikke alene virksomheder indenfor energiområdet på Bornholm, men i princippet samtlige virksomheder på øen med interesse i en bæredygtig udvikling involveres"".

De tre scenarier udelukker ifølge CRT ikke hinanden, men overlapper nærmere hinanden.

Bornholm kan dermed vælge at forfølge dele af de forskellige scenarier.

VARIG VÆKST KRÆVER VILJE CRT-direktør Anne Thomas melder ud, at energiøen først vil bringe varig og betydelig vækst, hvis Bornholm går skridtet videre og bygger det levende laboratorium på ud over den grønne erhvervspark nær landanlægget.

En grøn erhvervspark vil skabe nye job.

Men på ø-plan venter Anne Thomas, at antallet af de nye job vil gå stort lige op med de job, som den grønne omstilling vil koste.

- Det der virkelig giver virkning for Bornholms erhvervsliv er, at Bornholm også går ind i scenarie 3 om det levende laboratorie.

Det er dér, at de rigtig store muligheder er.

Men det er også en lidt mudret vej, fordi ingen har gået ad den før. Men skulle jeg vælge, ville jeg sætte gang i scenarie 2 om erhvervsparken og så holde rigtig godt øje med scenarie 3, siger Anne Thomas.

Det levende laboratorie har aldrig været prøvet nogen steder i verden. Er det over hovedet realistisk? - Scenarie 2 med erhvervsparken kommer af sig selv. Scenarie 3 med Living Lab kommer kun, hvis vi er nok, der tror på det.

Siger man derimod "" Vi tror ikke på det"", bliver det en selvopfyldende profeti.

- Ikke at ville gå efter scenarie 3 er et kedeligt alternativ, for den grønne omstilling kommer uanset hvad. Der kommer grønne afgifter, og det bliver dyrere at køre i bil. Det kommer. Så jo før Bornholm tager scenarie 3 til sig, desto hurtigere kommer vi med på den udviklingsbølge, der også vil komme, siger Anne Thomas.

Hvor stort er potentialet for Bornholm? - Vi har netop ladet være med at regne på det, fordi potentailets størrelse er så usikkert.

Men jeg vil vende den om og sige, at med energiøen kan Bornholm komme op på de 42.000 indbyggere.

- Går vi ikke efter scenarie 3 med Living Lab, må vi regne med, at nogle job vil forsvinde, fordi de nye job der kommer vil gå lige op med de job, der forsvinder i de klimaeksponerede erhverv, siger Anne Thomas.

- De job har vi beregnet, at der findes 3.000 af på Bornholm, og nogle af de job vil forsvinde. Skal vi mere end bare erstatte de job, der forsvinder, skal vi i gang med scenarie 3 og Living Lab.

MEGET BLIVER UMÆRKELIGT CRT's direktør venter ikke, at folk på Bornholm kan få en ekstra indtægtskilde ud af at bo i det levende laboratorium fra scenarie 3.

- Nej, det tror jeg ikke. Men jeg tror, at vi kan forvente, at de virksomheder, der vil komme til Bornholm, vil være højproduktive, så både lønningerne og huspriserne vil stige. Husejerne vil kunne mærke det. Men vi skal ikke forestille os det sådan, at vi vil blive betalt for at få installeret en dippedut i vores hus, siger Anne Thomas.

At være en del af et ø-dækkende grønt laboratorium vil ifølge Anne Thomas ikke nødvendigvis være mærkbart, indgribende eller noget, som man vil tænke videre over.

Omkring 2.000 bornholmere har allerede haft en del af oplevelsen, da de stillede deres varmeapparat til rådighed for forskere og praktikere i det såkaldte Ecogrid-projekt.

- En del bornholmere har allerede været en del af arbejdet med Ecogrid og haft forskellige dimser installeret. En stor del af testaktiviteterne behøver vi ikke at være bevidst om, siger Anne Thomas.

- Det vil måske mest være noget, som vi lægger mærke til, når vi er udenfor Bornholm.

Vi vil lægge mærke til forskellen ovre, fordi vi selv vil være startet med nogle løsninger, som ikke er nået til alle endnu. Det svarer til, at folk ovrefra lægger mærke til, at vi endnu ikke er kommet så langt med at sortere vores affald, som de er, siger hun.

KOMMUNEN KAN IKKE ALENE Både den grønne erhvervspark i scenarie 2 og ikke mindst overbygningen med det levende laboratorium i scenarie 3 vil kræve meget af kommunen, der allerede er presset og snart ser ind i endnu et sparebudget. Det rejser spørgsmålet, om kommunen kan løfte de store ekstra opgaver.

- Ja, det kan kommunen godt. Jeg oplever i hvert fald nu en væsentligt større enighed og et større engagement. Nogle bolde er også allerede i spil. Kommunen går nu i gang med at redefinere energistrategien, planstrategien og uddannelsesstrategien, siger Anne Thomas.

- Det kræver en investering, og det kræver også en ny måde at tænke erhvervsudvikling på. For at få det fulde udbytte skal Business Center Bornholm arbejde tæt sammen med klynger af virksomheder, der ikke bare er enkeltvirksomheder. Og så skal man tænke i at rekruttere bestemte typer af virksomheder.

- Men kommunen kan ikke stå alene med det. Det kræver, at staten også står bag. Nu vil staten være medejer af energiøerne, og så må der også være noget statsligt engagement i de store ekstra opgaver, som energiøen fører med sig for Bornholm.

- Man kan regne med, at kommunen vil være opgaven voksen. Men det vil være urimeligt at regne med, at kommunen kan løfte opgaven alene, siger Anne Thomas.

Det stopper heller ikke med hverken kommunen eller staten. I den helt anden ende er det ifølge Anne Thomas også op til den enkelte bornholmer at få foldet hele det store potentiale fuldt ud.

- Det kræver, at mange på Bornholm spørger sig selv "" Hvor er jeg selv i den grønne omstilling?"", siger hun.

- Der er masser af drømme i lokalsamfundene, kan vi også se. Men det kniber med kræfterne og midlerne til at løfte de drømme.

Nogle af de kræfter og midler kan blive tilført her.

Det der virkelig giver virkning for Bornholms erhvervsliv er, at Bornholm også går ind i scenarie 3 om det levende laboratorie.

Det er dér, at de rigtig store muligheder er.

Men det er også en lidt mudret vej, fordi ingen har gået ad den før. Men skulle jeg vælge, ville jeg sætte gang i scenarie 2 om erhvervsparken og så holde rigtig godt øje med scenarie 3.

Anne Thomas, direktør for CRT."
2023-06-09 00:00:00,Bornholms Havvind fortjener bedre behandling,Bornholms Tidende,"Klimaministeren og Folketinget behandler ikke Bornholms Havvind godt nok i omlægning af åben dør-ordningen.

Det giver fint mening på papiret. Danmark er vågnet op og har fundet ud af, at de fleste havmølleparker er så god en forretning, at man kan sælge rettigheden til at opføre havmølleparker på havbunden for milliarder.

Tidligere havde man en såkaldt åben dør-ordning, hvor den samme rettighed blev foræret væk gratis for at sætte gang i udviklingen.

Med lidt eu-ret i baghånden har man kunnet stoppe ordningen.

Det er forklaringen på, at selskabet CIP var lynhurtige sidste år til at byde ind med, hvad der svarer til en hel ekstra energiø ud for Bornholm, da havmølledøren var ved at smække.

I går blev døren endegyldigt lukket i. Kun tre parker ud af 27 overlever ordningen, mens resten skal byde ind med det bedst mulige tilbud til staten, der samtidig skal være medejer.

Det lyder fornuftigt, og hvis vi ikke havde så travlt med at redde klimaet, så vil det indiskutabelt være snusfornuftigt. Det er det formentlig stadigvæk. Men uret tikker.

Men mens de tektoniske energiplader bevæger sig rundt i Folketingets mølledrømme, står den borgerdrevne Bornholms Havvind i en ubehagelig klemme her på Bornholm.

Projektet er funderet lokalt med en plan om på meget kort tid at gøre Bornholm selvforsynende med grøn energi finansieret af lokale borgere og virksomheder og drevet af lokale ildsjæle.

Den demokratiske energivision for Bornholm er smuk, og skulle det samtidig lykkes bornholmerne at tjene en skilling på at ofre havudsigten lidt og lægge sparekronerne i havmøller, så vil det være glædeligt for både Bornholm og Danmark, at der er vækst ude i Østersøen, og væksten ender i borgernes lommer.

Derfor er det virkelig skidt, at regeringen ikke har taget et særligt hensyn til de borgerdrevne projekter og fundet et musehul til lille Bornholms Havvind, når nu døren skal knaldes i.

Heldigvis er håbet endnu ikke ude for en lokal og borgerdrevet havmøllepark, der kan skabe vækst og udvikling af Bornholm som en grøn og klimavenlig ø. Men onsdagens udmelding skruede voldsomt ned for vores lokale og klimavenlige ildsjæles egen energi. Det er desværre et markant skridt tilbage.

Det må vi kunne gøre bedre."
2023-06-10 00:00:00,Vismand: Energiø Bornholm ligner en dyr løsning,Bornholms Tidende,"Ifølge miljøøkonomisk vismand og professor ved Københavns Universitet Lars Gårn Hansen ligner Energiø Bornholm en dyr løsning for at nå de klimamål, Danmark har sat i 2030. Det vil være nyttigt med en god forklaring på, hvad man også får for de 17,6 milliarder kroner, politikerne vil bruge på Energiø Bornholm, mener han.

Det fortæller DR Bornholm. - Hvis man bare kigger på klimahensynet, så ligner det her, om jeg så må sige, en dyr klimainvestering, som man ikke skulle foretage sig, fordi der er andre, billigere måder at nå hen mod det mål, siger Lars Gårn Hansen til radioen.

Der kan dog være andre samfundsøkonomiske gevinster ved energiøen, og Det Økonomiske Råd har endnu ikke lavet sine egne beregninger af projektet. Lars Gårn Hansen opfordrer til, at der kommer en forklaring på, om Energiø Bornholm leverer øget forsyningssikkerhed eller andet, så både borgere og politikere kan gennemskue, hvad man får for pengene. DR Bornholm har ikke kunnet få et interview med klimaminister Lars Aagard (M) om sagen"
2023-06-10 00:00:00,Nyt stort havområde afsættes til vindmøller,Bornholms Tidende,"Hvis der efter energiøen skal rejses endnu flere havvindmøller omkring Bornholm, tegner der sig med den nye havplan et klarere billede af, hvor det skal ske. Ud for Dueodde er et større areal netop blevet udlagt til vedvarende energi af et enigt folketing.

Alle Folketingets partier har i denne uge indgået en aftale om Danmarks første havplan. Den har været længe undervejs, men i 11. time fordobles det samlede areal, der bliver udlagt som zoner til vedvarende energi, fra 15 til 30 procent.

Et af de nye områder ligger sydøst for Bornholm og svøber sig rundt om Dueodde i god afstand fra kysten. Mod vest grænser energizonen op til den østligste del af Energiø Bornholm.

Med aftalen afsættes der i Østersøen nye arealer til vindmølleparker ved Bornholm og øst for Falster. Også i Kattegat og Skagerrak udvides energizonerne i forhold til tidligere oplæg til havplanen, men alle disse tilføjelser blegner i sammenligning med den store trekant mere end 100 kilometer ude i Nordsøen, som også er kommet med i planen. Politikerne lægger vægt på, at fremtidens energi helst skal opstilles langt fra land.

""Dermed sker planlægningen for den fremtidige havvindsudbygning, ud fra hensynet til den kystnære natur, primært uden for de kystnære områder"", skriver partierne i aftalen.

Med havplanen sættes der samtidig punktum for de fleste af de åben dør-projekter, som energiselskaber har ønsket at etablere uden konkurrenceudsættelse og betaling til staten.

På kortet fra Miljøministeriet ser der ud til at være et lille overlap med et af de to arealer, hvor Copenhagen Infrastructure Partners (CIP) havde søgt om tilladelse til at opstille havvindmøller, men snart kan forvente at modtage et formelt afslag.

CIP, der ud for den jyske vestkyst fik grønt lys til at gå videre med ét af selskabets fem store ansøgte projekter, ønsker ikke at kommentere de seneste dages udvikling eller de fremtidige perspektiver for power-to-x på Bornholm. Det oplyser CIP's kommunikationsafdeling til Tidende.

Socialdemokratiets klima- og energiordfører, Lea Wermelin, mener, at der inden for de seneste ti dage er kommet mere klarhed over havvindplanerne - først med udbudsaftalen for Energiø Bornholm og en række andre parker og nu med havplanen og udlægningen af de nye zoner til havvind.

- Vi har været interesseret i at se på, hvordan vi kommer videre. Nu er der lavet en ny havplan med alle Folketingets partier. Der er også udpeget nogle nye områder ud for Bornholm, hvor der er mulighed for at udvikle endnu mere havvind - det vil vi rigtig gerne, siger Lea Wermelin til Tidende.

De nye områder er valgt efter udelukkelsesforløb, hvor ministeriet og politikerne har forsøgt at undgå, at forskellige interesser på havet karambolerer med hinanden.

- Politisk har vi ønsket at udvide muligheden for at opstille havvind. Vi har praktisk skullet få det hele til at gå op. Vi har lagt alle kortene over på hinanden og spurgt: Hvor er der meget vigtige naturinteresser, hvor er der militærinteresser, og hvor er der skibsruter? Hvor er der det ene, hvor er der det andet? Det har gjort, at vi er endt med dette kort, forklarer Lea Wermelin, der onsdag og torsdag - mens nyheden om havplanen kom ud - har været på ekskursion med kolleger fra Klima-, Energi- og Forsyningsudvalget på Bornholm.

Kortet viser vel, at der fortsat er potentiale for stor udbygning af havvindmølleparker omkring Bornholm? - Absolut. Vi (udvalget, red.) kommer lige fra Elværket, hvor både CIP og Ørsted var med og fortalte om deres ønsker i forhold til at kunne gå videre med power-to-x og en brintinfrastruktur.

I samtalen under besøget hos Baltic Energy Island blev det drøftet, hvilke rammevilkår der skal til for at lave brint i Østersøen, og hvilke energiprojekter der kan lægges til ud over energiøen, fortæller Lea Wermelin.

- Det er rigtig interessant for os som udvalg at få det med, siger hun og oplyser desuden, at åben dør-projekterne var genstand for debat under udvalgets besøg på Nexø Havn, der havde sat næsen op efter at blive servicehavn for havvindmølleparker ud for østkysten.

Når I taler med CIP og Ørsted, er de så stadigvæk interesseret i Østersøen og en brintinfrastruktur i med det, der er sket med åben dør-projekterne? - Ja, min klare oplevelse er, at både CIP og Ørsted er utroligt interesserede. Men præcist hvad de har lyst til at sige til avisen, kan det være, at de selv bør stå for, siger Lea Wermelin - Men mit klare indtryk er, at vi har nogle store udviklere, som har gået og trippet for at få den her aftale (om Energiø Bornholm, red.) på plads. Den kom i sidste uge. Med tre gigawatt er det et kæmpe potentiale. Vi har aldrig før lavet noget, der er så stort. En ny generation af vindenergi - der er så mange perspektiver i det, både for Danmark og Bornholm, slutter den socialdemokratiske ordfører.


FAKTA

Udvalg på bornholmsk rundtur Under klima-, energi- og forsyningsudvalgets besøg på Bornholm 7.-8. juni var disse punkter på programmet: Møde med borgmester Jacob Trøst (K) Møde med kommunalbestyrelsens gruppeformænd Campus Bornholm: Fokus på beskæftigelse, uddannelse og lokal udvikling i lyset af Energiø Bornholm Beof: Forsyningssikkerhed og udviklingen af Bornholm som testø for energiø-teknologi Møde med borgerrepræsentanter på Vibegård. Til stede var medlemmer af Borgerforeningen Energiø Bornholm, andre bornholmske borgerforeninger og Ungerådet.

Nexø: Om udviklingsperspektiver for Nexø Havn, havmiljø, og udviklingen i offshoresektoren.

Sose: Besigtigelse af stedet, hvor Energinets landanlæg skal bygges.

Rønne Havn: Om udskibningshavn og Bornholm Bunkerhub Elværket: Besøg hos Baltic Energy Island og partnere i konsortiet .


FORSLAG OM MERE NATURBESKYTTELSE VED BORNHOLM

Ud over de nye energiområder har folketingspartierne med havplanaftalen besluttet at udvide områder med natur- og miljøbeskyttelse. Andelen af det samlede havareal med såkaldt ""streng beskyttelse"" øges fra seks til otte procent i 2028.

Omkring Bornholm foreslås det at udvide det beskyttede naturområde ved Ertholmene, så det kommer til at strække sig næsten helt ind til den bornholmske kyst mellem Svaneke og Gudhjem, ligesom det er på tale at etablere et større beskyttet naturområde nordvest for kysten i retning af Simrishamn i Skåne.

I forvejen Streng beskyttelse indebærer blandt andet, at fiskeri, herunder med bundtrawl og andre redskaber, indvinding af råstoffer, klapning og vedvarende energi blive forbudt. Visse typer rekreativt fiskeri kan dog tillades efter en konkret vurdering for de enkelte områder, oplyses det i aftalen Havplanen bliver sendt i høring på ny i efteråret, og når det sker, får den retsvirkning. Når den endelig udstedes af Folketinget, vil planen være gældende i ti år. jn .


S-ORDFØRER: VI HAR ET UDESTÅENDE MED PARKER SOM BORNHOLMS HAVVIND

Hos Bornholms Havvind står det endnu ikke klart, hvad den foreløbige afklaring om åben dør-ordningens skæbne kommer til at betyde for det folkeejede projekt, som hovedkræfterne har arbejdet på i mere end fem år. Initiativgruppens forperson, Helle Munk Ravnborg, fortalte torsdag, at hun er i tvivl om konsekvenserne af udmeldingen, og at hun håber, at staten fremover vil prioritere mindre kystnære havvindprojekter drevet af lokale kræfter.

Socialdemokratiets energiordfører bekræfter, at åben dør-beslutningen ikke nødvendigvis indebærer, at drømmen må slukkes for folkene bag Bornholms Havvind. - Der er et udestående for de kystnære projekter, siger Lea Wermelin og uddyber: - Det er en af de ting, som vi ikke kan svare på nu, men hvor det er rigtig godt, at udvalget har været på Bornholm, set tingene med egne øje og fået materiale ind om, hvordan vi ser på det med bornholmske briller. Et andet udestående, som har været til debat under besøget, er spørgsmålet om økonomisk kompensation til det bornholmske samfund, både for naboer til energianlæggene og kommunen.

- Her på turen har vi brugt tiden på at tale med borgerforeninger, naboer og unge om, hvordan vi sikrer, at vi, når vi gør noget nyt og sætter tempoet op, også kigger på, hvordan man kan være inddragende og skabe lokale gevinster, siger Lea Wermelin.

    De stiplede linjer viser, hvor det med havplanen foreslås at etablere nye natur- og miljøbeskyttelsesområder med ""streng beskyttelse"". I forvejen er der streng beskyttelse i de røde zoner omkring blandt andet Ertholmene. Den grønne farve markerer almen naturbeskyttelse. I en tidligere fase med havplanen etablerede man den store grønne tunge, der går fra Rønne til Dueodde og strækker sig til tysk farvand, som et naturbeskyttet område.
    Østersøens nye havområde, som Folketinget foreslår at udlægge til vedvarende energi, ligger ud for Dueodde og er på kortet markeret med et rosa omrids. Ud for Bornholm er der også udlagt flere havarealer til Energiø Bornholm. Energiøens parker er der plads til i de tre felter længst mod sydvest. I mellem energiøens to vestlige delområder og det østlige ligger et naturbeskyttet område med fugleinteresser. Vest for Hasle findes også et areal, der er udlagt til vedvarende energi og energiøer."
2023-06-10 00:00:00,Kommunen risikerer at svigte klimaplanen,Bornholms Tidende,"Lad os ikke blive så forblændet af de store energiprojekter, at vi glemmer at tænke klimaet holistisk.

Kære kommunalbestyrelse.

Med stor forundring og bekymring har vi i bestyrelsen for de Radikale Venstre på Bornholm fulgt udviklingen omkring godkendelsen af Bornholms klimaplan, som blev behandlet i natur-, miljø-og planudvalget den 8. juni.

Vi ønsker med dette brev at rette en advarende pegefinger imod kommunalbestyrelsen og opfordre jer til at sikre, at den foreslåede klimaplan ikke blot bliver tomme ord, men bliver fulgt op af nødvendige økonomiske ressourcer og handling.

Bornholms Regionskommune har en forpligtigelse til at godkende klimaplanen, som vi har indgået som en del af det tværkommunale samarbejde "" DK2020 -klimaplaner for alle"". Det er afgørende, at vi som kommune lever op til vores forpligtigelser og viser vores engagement i at tackle klimaudfordringerne. En godkendelse af klimaplanen er ikke blot et symbolsk skridt, men en konkret handling, der viser vores vilje til at handle for at skabe en Bright Green Island.

Vi er dog dybt foruroligede over den manglende omtale af klimaplanen, og at den nødvendige finansiering risikerer ikke at blive mødt tilstrækkeligt.

Uden tilstrækkelig finansiering vil klimaplanen være dømt til at fejle, og det vil være en falliterklæring for vores kommune.

Vi lever i en tid, hvor Bornholm spiller en central rolle i udviklingen af storskala havvindmølleparker og det ambitiøse energiø-projekt. Det er et imponerende initiativ, som vi som kommune bør være stolte af. Men lad os ikke blive så forblændet af disse projekter, at vi glemmer at tænke klimaet holistisk.

Klimaet handler om mere end blot energiproduktion; det omfatter også transport, fødevarer, cirkulær økonomi og mange andre aspekter, som klimaplanen netop tager fat om.

Vi kan ikke nøjes med at fokusere på energi og glemme alt det andet. Vi må se klimaudfordringerne i en bredere kontekst og tage hånd om dem på alle områder af vores samfund. Klimaplanen er netop et værktøj, der hjælper os med at gøre dette. Den guider os i retning af bæredygtig transport, fremmer cirkulær økonomi og støtter udviklingen af et mere klimavenligt fødevaresystem.

Derfor opfordrer vi kommunalbestyrelsen til at give klimaplanen den nødvendige prioritering og ressourcer. Vi har brug for at se handling bag vores ord og sikre, at Bornholm forbliver en lysende grøn ø og et forbillede for andre samfund.


FAKTA

Følgende er uddrag af sagsfremstillingen op til natur-, miljø-og planudvalgets møde den 8. juni, hvor afsnittet om de økonomiske konsekvenser gengives. Klimaplanen skal til behandling i økonomi-og klimaudvalget den 22. juni inden endelig behandling på mødet i Kommunalbestyrelsen den 29. juni: Administrationen vurderer, at der er brug for to årsværk (680.000 kr./ årsværk) til at arbejde med klimaplanen.

Det bemærkes, at der i klimaplanen er en række tiltag, hvor kommunen har en større eller mindre rolle.

Implementering af indsatserne er som udgangspunkt ikke omfattet af ovenstående og vil kræve yderligere finansiering, som først kan beskrives i forbindelse med de konkrete tiltag.

Kommunalbestyrelsen besluttede d.

23. marts 2023 at finansiere årsværk nr. 1 til udgangen af 2023. Det blev samtidig besluttet, at der skulle udarbejdes et udvidelsesforslag til budget 2024 om finansiering af årsværk nr.

1 og nr. 2. Udvidelsesforslaget bliver lagt op til budgetforhandlingerne.

Såfremt der ikke tilføres ressourcer til arbejdet, vil administrationen ikke kunne løfte indsatserne i Klimahandleplanen og i praksis vil det være at sammenstille med en udmelding af Klimaalliancen.

    Klimaet handler om mere end blot energiproduktion; det omfatter også transport, fødevarer, cirkulær økonomi og mange andre aspekter, som klimaplanen netop tager fat om, påpeger bestyrelsen for de Radikale Venstre på Bornholm. Arkivfoto: Berit Hvassum"
2023-06-13 00:00:00,Energinets nye planer sendes i høring efter markante ændringer,Bornholms Tidende,"Området til landanlægget og kabler på Bornholm er indsnævret, og samtidig har Energinet besluttet at samle to søkabler til ét og flytte den sjællandske højspændingsstation. På grund af de større ændringer sender Miljøstyrelsen miljøvurderingen til Energiø Bornholm i høring på ny.

Siden Energiø Bornholm senest var i offentlig høring i slutningen af 2022, har Energinet indsnævret områderne på Sydbornholm, hvor det er på tale at lægge kabler og opføre det store landanlæg. Derfor gennemfører Miljøstyrelsen nu en supplerende høring inden arbejdet med at miljøvurdere det enorme anlægsprojekt.

Energinet lægger op til, at fem kabelruter skal undersøges nærmere. De tre vestlige ruter er mulige forbindelser fra landanlægget til Sjælland. Den vestligste kabelrute ligger vest for Sose Odde, mens de to øvrige befinder sig i Sose Bugt. Til Tidende oplyser Energinet, at der kun vil blive lagt kabler i én af de tre korridorer, og de kommende undersøgelser vil blive brugt til at finde den mest egnede forbindelse.

Det var tidligere planen, at der skulle gå to søkabler fra Energiø Bornholm til Sjælland, men det er nu besluttet at samle strømmen i ét kabelsystem á 1,2 gigawatt. Både på land og på havbunden skal der således kun etableres én kabelgrav.

""Energinet er i dialog med de lodsejere, der kan få et kabel gravet ned på deres jord"", skriver Energinet.

Der skal transporteres næsten dobbelt så meget strøm til Tyskland som til Sjælland. Kabelruterne fra Bornholm til Tyskland indgår dog ikke i den nuværende høring. Hele øvelsen kommer til at gentage sig, når det er tid til at miljøvurdere den tyske kabelforbindelse.

De to korridorer længst mod øst - lidt vest for Boderne - er til kablerne, som går fra havvindmølleparkerne til landanlægget. Det er ikke Energinet, men derimod vinderne af udbuddet, som bliver bygherre på disse kabler. Den endelige kabelføring ind til landanlægget kan derfor ende med at følge andre ruter end de to, der er en del af miljøvurderingen. Hvor mange kabler der skal føres i land, er heller ikke afklaret endnu, oplyser Energinet.

TILKOBLING TIL BORNHOLM Energinet har siden første høring også indskrænket området på land, hvor højspændingsstationen skal opføres. Efter et workshop-forløb med deltagelse af arkitekter anmodede Energinet i marts om, at regionskommunen laver en lokalplan for den østlige del af det 260 hektar store bruttoområde, der indtil da var i spil. Det blev besluttet at placere landanlægget på den østlige side af Vasegårdsvej.

Energinet skriver, at stationen ventes at fylde 103 hektar (1,03 kvadratkilometer), når man inkluderer for eksempel afskærmende beplantning og bassiner til opsamling af regnvand. Selve det tekniske anlæg udgør cirka 53 hektar. I de nye plantegninger har Energinet fundet plads til to ekstra transformatorstationer på 132 og 60 kilovolt. Det er disse stationer, der kan gøre det muligt at koble det bornholmske elnet til energiøen. LANDANLÆG FLYTTES På Sjælland har Energinet også lagt nye planer. Placeringen af det 50 hektar store landanlæg, der har været til stor debat i lokalområdet, er blevet flyttet et par kilometer mod nordvest til et nyt projektområde mellem Hedehusene og Taastrup. Det ligger også fast, at Energinet vil føre kablet i land ved Karlstrup Strand i Køge Bugt.

Høringen gik i gang i torsdags og løber indtil 25. juni.

    Energinet ønsker at undersøge fem kabelruter nærmere. De tre korridorer mod vest kandiderer til at fragte strømmen væk fra landanlægget, der skal placeres inden for det røde område nord for Sdr. Landevej. De to østlige ruter nærmere Boderne er potentielle bud på kabelføringer fra energiøens havvindmølleparker og ind til højspændingsstationen, hvor strømmen omformes fra vekselstrøm til jævnstrøm. Illustration: Energinet"
2023-06-13 00:00:00,Energiø Bornholm bliver mål i hybridkrigen,Bornholms Tidende,"Vores folketing har valgt en energiøkonstruktion, der gør, at milliardstore investeringer af afgørende betydning for Bornholm og for elforbrugere i Danmark og Tyskland, kan saboteres ved en ganske begrænset indsats.

Hvordan skal Bornholms fremtid, sikkerhed og forsvar se ud, spørger Bornholms Tidende.

Det bedste forsvar af Bornholm er forebyggelse af angreb - også i hybridkrigen.

Energiøen på Bornholm udgør en afgørende trussel for Bornholms sikkerhed og fremtidige udvikling af infrastruktur tilknyttet energiøen. Det skyldes den måde, projektet er skruet sammen med kæmpe vindmølleanlæg over et stort område, som alt sammen skal igennem omformerstationen i Sose, før det kommer ud til aftagerne. Et angreb her vil derfor kunne sætte Energiø Bornholm, med alle tilknyttede anlæg til vands og til lands, ud af funktion. Det er kedelige overvejelser, som der tilsyneladende ikke er taget højde for i projektet.

Regeringer bør derfor tage Energiø Bornholm op til fornyet overvejelse på grund af risikoen for sabotage med katastrofale konsekvenser. Sikkerheden for Bornholm bliver alt andet end ""fremtidssikret"", hvis planerne for energiøen bliver realiseret.

Energiøen vil tværtimod, som kontreadmiral Nils Wang skriver til sidst i sit grundige indlæg i Bornholms Tidende den 3. juni, udgøre ""den største potentielle risiko for Bornholm i den nye sikkerhedspolitiske situation i Østersøen"". Ikke ved at russerne truer med at invadere Bornholm, men ved, påpeger Wang, ""den hybride trussel, som vi allerede har set udfoldet i forskellige sammenhænge"".

Vores folketing har valgt en energiøkonstruktion, der gør, at milliardstore investeringer af afgørende betydning for Bornholm og for elforbrugere i Danmark og Tyskland, kan saboteres ved en ganske begrænset indsats. De mange kæmpemøller skal alle levere strøm til omformerstationen på Bornholm, hvorfra strømmen sendes videre. Bliver omformastationen ødelagt, står vindmøller for x milliarder i Østersøen nytteløse hen. Det samme gør eventuel power-to-x, brintproduktion, Rønne som bunker hub, tilknyttede nye produktioner med overskudsvarme, inklusive billig fjernvarme til bornholmerne.

Har regeringen overvejet sikkerheden ved denne konstruktion? Har den overvejet konsekvenserne for Bornholm og for aftagerne af strømmen i Danmark og Tyskland, hvis det sker? Har den overvejet konsekvenserne for de andre produktionsanlæg, der måske kobles på energiøen? Power-to-x, brintproduktion og andre lokale industrier? Har den konsulteret sin egen efterretningstjeneste? Har den overvejet erstatningskrav i milliardstørrelse fra vindmølleinvestorerne, hvis deres møller ikke kan komme af med strømmen? Har den overvejet og undersøgt alternative måder at producere grøn strøm, som kan være mindre sårbare? At svaret er nej, nej og atter nej, var måske forståeligt i 2020, da planerne for energiøen blev meldt ud. Nu ser verden anderledes ud. Putin har overfaldet Ukraine. Gasrør for milliarder blev sprængt i stykker på Østersøens bund tæt ved Bornholm. DR har afsløret russisk kortlægning af danske infrastrukturer.

Er det begivenheder, som øger tiltroen til, at konceptet er fremtidssikret? Og tiltroen til at placeringen ved netop Bornholm, det sted i Danmark, der er nærmest Kaliningrad, er et godt sted at lægge ""verdens første energiø""? Er det ikke bedre at forebygge sabotage ved, at vindproduktionen ikke gøres afhængig af energiøen? Det er muligt, at ingeniørers beregninger af stor skala effektivitet ved energiøen ser lovende ud, men det er da også muligt at producere vindkraft uden energiøen - måske endda billigere. Er der ikke grund til, at planerne for Energiø Bornholm tages op til revurdering på allerhøjeste plan? Hva' Mette Frederiksen? Så hvis vi står i 2033, og det kæmpe energiøprojekt med tilbehør bliver lagt med, så skal I - politikere og erhvervsfolk - ikke sige, at I ikke var advaret. Så er mange milliarder investeret. Og vi står tilbage på Bornholm med store anlæg i det bornholmske åbne land og natur.

Fortæl mig venligst, at jeg tager fejl."
2023-06-14 00:00:00,Medie: Statens støttemodel til energiøen kan komme i klemme,Bornholms Tidende,"Statsstøttemodellen til Energiø Bornholm med et loft over de samlede udgifter er i fare for ikke at leve op til fremtidige EU-regler, skriver Energiwatch.

Regeringens analyser af projektøkonomien viser, at støtte i milliardklassen fra staten formentlig vil være nødvendig for, at Energiø Bornholm kan etableres.

I forrige uge blev ti partier i Folketinget enige om en støttemodel, der over en 20-årig periode kan udløse op til 17,6 milliarder kroner til vinderen af udbuddet om at opføre den planlagte havvindmøllepark vest for Bornholm.

Udfaldet af udbuddet vil afgøre, om der bliver behov for at udbetale statsstøtte, eller om staten skal modtage koncessionsbetaling fra den vindmølleproducent, der leverer bedste bud.

Den valgte model risikerer dog at komme i karambolage med EU's regler, skriver mediet Energiwatch. EU har et stykke tid arbejdet på en elmarkedsreform, som kan fastsætte en standard for, hvordan staterne kan støtte produktionen af strøm. Det foreslåede princip er, at støtten skal sikre producenterne en minimumspris for deres el, mens staten omvendt modtager en del af overskuddet, hvis elprisen bliver høj og overstiger et vist niveau.

Til Energiø Bornholm lægger aftalepartierne imidlertid op til at bruge et fast pristillæg, der øger vindmølleejernes risiko, da fald i markedsprisen ikke dækkes af staten som i den foreslåede EU-model.

DANSK ERHVERV: RISIKABELT Et fast pristillæg har den fordel, at der sættes et loft over, hvor mange penge staten risikerer at skulle betale. Indføres EU-modellen som eneste støttemulighed, vil man øge den økonomiske risikoen for staten, og spørgsmålet er, om politikerne vil turde fortsætte med energiø-projekterne, hvis udgifterne risikerer at stige yderligere.

Dansk Erhverv advarer mod at indføre en elmarkedsreform med statsstøttekravet, som ifølge fagchef for energi Esben Thietje Mortensen risikerer at stoppe de største vedvarende energi-projekter i danmarkshistorien.

- Kommissionen risikerer med kravet ikke kun at spænde ben for Energiø Bornholm men også at hive tæppet væk under andre VE-projekter på tværs af EU, der kræver statsstøtte. Hvad der gælder for Energiø Bornholm, vil jo i så fald også gælde energiøen i Nordsøen. Og udgiftsrisikoen vil forventeligt kun være endnu højere her, siger Esben Thietje Mortensen, Dansk Energi, til Energiwatch.

EU's nye elmarkedsreform skal efter planen vedtages endeligt sidst på året, når Europa-parlamentet og EU-landene har overstået forhandlingerne."
2023-06-15 00:00:00,Danmark vil styrke maritim overvågning med andre lande for at undgå sabotage,Bornholms Tidende,"Flere lande omkring Østersøen og Nordsøen går sammen om at styrke samarbejdet for at undgå sabotage mod kritisk infrastruktur.

Det blev aftalt tirsdag på et møde i den britisk ledede koalition Joint Expeditionary Force.

Det oplyser fungerende forsvarsminister Troels Lund Poulsen (V) efter mødet i Amsterdam.

- Rusland er tilsyneladende i gang med at kortlægge kritisk infrastruktur. Ikke bare i dansk farvand, men også hos vores allierede.

Det indikerer, at Rusland kan være parat til i værste fald at udføre sabotage, siger Troels Lund Poulsen.

På mødet tirsdag var forsvarsministrene fra de ti lande i koalitionen til stede. Ud over Danmark og Storbritannien vil det sige Sverige, Norge, Finland, Estland, Letland, Litauen, Holland og Island.

De udgør til sammen en stor del af landene omkring Østersøen og Nordsøen.

Landene vil konkret dele efterretninger om mulige maritime trusler. Det skal sikre et fælles opdateret billede af mulige trusler.

Landene vil også koordinere deres tilstedeværelse i farvandene. Det sker i samarbejde med Nato. Nato har også øget samarbejdet.

- En krig eller en konflikt kan starte et andet sted end på slagmarken. Den kan starte ved, at man går efter at lukke ned for nogle lande. Det vil være dybt alvorligt.

Det er i den kontekst, og i lyset af Ukraine, at vi bliver nødt til at have et tættere samarbejde, siger Troels Lund Poulsen.

Beslutningen skal være med til at forhindre sabotage efter de fire eksplosioner, der sprængte gasrørledningen Nord Stream på bunden af Østersøen.

Ifølge Troels Lund Poulsen har landene dog ikke udpeget særlige dele af kritisk infrastruktur som mest udsatte. Men fra dansk side er der blandt bekymring for, om Rusland kunne finde på at angribe den vedvarende energi.

- Vi står over for at etablere en energiø ud for Bornholm. Den kommer til at bidrage med grøn strøm til op mod 14 millioner mennesker. Hvis den pludselig ikke kan fungere i en periode, så er det ikke kun Danmark, der bliver ramt.

- Det er en ny trussel, som vi ikke rigtig har forholdt os til før, siger Troels Lund Poulsen."
2023-06-17 00:00:00,Længe leve folkeligheden,Bornholms Tidende,"Efter to dage er Folkemødet imponerende godt i gang, og mødet mellem borger, organisationer og politikere buldrer derudaf.

Børn løber rundt og samler solcreme, vindmøller og badges.

Politikere smalltalker om politiske hemmeligheder og anekdoter. Store erhvervsbosser i afslappet uniform taler med, mens purunge piger med bare maver går grinende forbi. Der er gang i Folkemødet på Kampeløkke kaj i Allinge, hvor Tidendes lyserøde campingvogn er parkeret. Læserne har i den grad indtil nu været forbi med ris og ros til deres avis og delt drømme for Bornholm.

Folkemødet er i den grad styret af penge, magthavere og kendisfaktor.

Men bag de tre store kræfter lever alle vi andre i bedste velgående i Allinges gader.


Folkemødet er en pragtfuld fest for alle de forskellige ånder, vi rummer i vores samfund

Gamle kolleger og kærester mødes. Naboer diskuterer både energiø, politikerlede og sikkerhed.

Folkemødet er en pragtfuld fest for alle de forskellige ånder, vi rummer i vores samfund. Fagforeninger, medier, partier, interesseorganisationer og virksomheder skaber rammen i Folkemødet, og bunker af lokale og tilrejsende ' helt almindelige mennesker' bakker op med tanker, nik og skarpe tunger i al deres menneskelighed.

Selvom de lokale erhvervsdrivende ikke kan finde meningen eller mønten i år, så er festen i Allinge et trygt samvær, vi alle kan være rigtig stolte af.

Måske er det ikke helt folkeligt nok. Måske lytter de sande magthavere slet ikke til andre end sig selv. Måske er festivalen ved at blive til en ungdommelig drukfest med teltlejre. Kritikken lyder også i de mange samtaler på kajen i Kampeløkke Havn. Men den overdøves indiskutabelt af de levende ånder med deres stemmer og tanker om alt, hvad man kan drømme om og ændre til det bedre.

Den frihed, lighed og optimisme skal vi værne, hylde og beskytte.

Ånden, friheden og ligheden er essensen af vores demokratiske samfund. At den valfarter til Bornholm hvert eneste år og sprudler i tre dage i Allinge, kan vi være ualmindelig stolte af."
2023-06-17 00:00:00,Minister om power-to-x: Bornholmerne bestemmer selv,Bornholms Tidende,"Regeringen vil ikke gennemtvinge brintproduktion på Bornholm, lovede Lars Aagaard under en samtale på Hovedscenen om energimulighederne i Østersøen. Han regner med, at energiselskaber vil finde det interessant at byde på projektet trods de økonomiske usikkerheder.

Ved hjælp af en dyb skurkestemme beskrev Lars Aagaard, hvordan SMV-regeringen ikke vil håndtere power-to-x på Bornholm, da han fredag blev interviewet på Folkemødets hovedscene.

- Vi vil ikke være sådan en regering, der kommer og siger (sagde Lars Aagaard og gjorde stemmen dybere).

- Der skal bygges et brintanlæg på Bornholm.

Det skal ligge hér. Vi kommer med et landsplansdirektiv, sagde klima-, energi-og forsyningsministeren.

Tilgangen fra Christiansborg bliver derimod, at Bornholm selv får det afgørende ord, lod han forstå. Hvis bornholmerne skulle vælge at tillade elektrolyseanlæg, vil det skabe "" økonomisk værdi, arbejdspladser og forhåbentlig også værdi for den grønne omstilling"", fortalte Lars Aagaard.

- Det er ikke mig, der siger, at I skal tage strømmen og bygge et elektrolyseanlæg og lave brint på Bornholm. Men I får muligheden.

Og det er op til bornholmerne at afgøre, om man vil gribe den, sagde Lars Aagaard (M) under interviewet, som Rønne Havns kommunikationschef, Jesper Jürgensen lavede med ministeren.

Kommunalbestyrelsen har endnu ikke taget aktiv stilling til produktion af brint eller grønne brændstoffer på bornholmsk jord.

Med udbuddet af Energiø Bornholm steg muligheden for power-to-x på Bornholm, fordi partierne gav selskabet, der skal opstille havvind, lov til at øge kapaciteten til 3,8 gigawatt ved at stille møllerne tættere på hinanden. Så meget kan ikke transporteres i kablerne, og overproduktionen kan bruges til at lave brint.


STØRRE SIKKERHED

Lars Aagaard, der tidligere var toplobbyist og stod i spidsen for Dansk Energi, fremhævede undervejs også, at det vil forbedre forebyggelsen af strømafbrydelser, hvis det bornholmske elnet kobles sammen med energiøens landanlæg. Energiøen vil forbinde Bornholm med både de nye havvindmøller samt kablerne til Sjælland og Tyskland.

De tre kilder til strøm vil være en opgradering i forhold til i dag, hvor søkablet fra Sverige er den eneste livline til resten af Europa.

- Så kan I få større elforsyningssikkerhed og lavere priser på Bornholm, sagde ministeren, som også lagde vægt på de fordele, som energiøen med de dyre, lange kabelforbindelser vil give andre steder i Danmark.

- Det øger elforsyningssikkerheden på Sjælland. Den bliver dårligere og dårligere, når vi kigger frem, i takt med vi lukker kraftværkerne, så det giver os lidt større sikkerhed for, at der er strøm til sjællænderne.

REGNER MED NOGET I KUVERTEN Lars Aagaard fortalte, at han "" håber og regner med"", at der vil komme bud på at opføre energiøen, når kæmpeprojektet, der kan levere strøm til mere end tre millioner husstande, sættes i udbud.

- Jeg vil da være slemt skuffet, hvis kuverten er tom, den dag Energistyrelsen åbner den. For det er dét, jeg hører aktørerne i markedet sige. Men jeg ved det jo ikke. Nu er jeg en positiv person, så jeg regner med, at når jeg åbner kuverterne, vil der være milliarder til os nede i dem.

I de bedst tænkelige tilfælde vil staten modtage penge af energiselskabet, der vinder udbuddet. Men det er også muligt, at koncessionshaveren skal have offentlige penge for at bygge Energiø Bornholm.

De ti partier bag udbudsaftalen blev for to uger siden enige om at bevilge statsstøtte på op til 17,6 milliarder kroner over 20 år.

De øvrige havvindmølleprojekter, der sættes i udbud, kræver ikke samme omfattende infrastruktur som energiøen, og derfor forventes de at indbringe store overskud til staten, hvoraf en del skal bruges til at finansiere støtten til Energiø Bornholm.

- Det er vigtigt at forstå, at vi er ved en ny tid for havvind. Engang støttede vi vindmøller. Vi er nu derhenne, hvor vi bygger noget stort i Danmark, og en meget stor del går til eksport. Og det danske søterritorium udgør en økonomisk ressource, som vi alle sammen - mener jeg - skal have penge for. Jeg vil ikke forære det væk, sagde Lars Aagaard.

Også statsminister Mette Frederiksen (S), der overtog hovedscenen fra ministerkollegaen, adresserede energiøen i sin partiledertale.

- Energiø Bornholm Det kan lyde diffust, men her på øen er det meget konkret, for det betyder arbejdspladser."
2023-06-17 00:00:00,Bornholm ligger ikke ved Anholt,Bornholms Tidende,"Bornholm har fået en ny sikkerhedspolitisk og strategisk betydning, som er tydelig for alle beslutningstagere, og de ved godt nu, at Bornholm ikke ligger i Kattegat.

Mange af os kan fra vores skoletid huske det gamle skoleatlas, hvor Bornholm af pladsmæssige hensyn var midt i Kattegat. Men det er snart gået op for de fleste danskere, at Bornholm ligger Østersøen, og at vores dejlige ø ikke kun er et yndet feriemål for mange danskere.

Da Rusland den 24. februar i fjor invaderede Ukraine, skete der meget i vores nærområde.

Vi har oplevet brud på søkablet, uforklarlige gps-udfald på færgen, og helt uden for kategori var vel bruddene på gasledningerne Nordstream 1 og 2.

Noget af det kan tilskrives den nuværende konflikt, mens andet formodentligt ikke kan. Uanset hvad, udstiller de mange hændelser vores sårbarhed og afhængighed.

Det danske samfund er robust og særdeles velfungerende, men frem for alt meget effektivt drevet. Det sidste er der meget godt at sige om, men der er også en sårbarhed.

En sårbarhed som tydeliggøres, når et søkabel rives over af et anker, eller når færgen ikke kan sejle, fordi gps'en ikke virker.

Den særlige bornholmske ånd, hvor alle hjælper alle, virker langt hen ad vejen, men som den sikkerhedspolitiske situation ser ud i øjeblikket, er der nok behov for en øget robusthed.

Næste år fylder Hjemmeværnet 75 år. Lige siden oprettelsen i 1949 har Hjemmeværnets formål været at styrke forsvaret af Danmark og at mobilisere borgerne i tilfælde af krise eller krig. Siden oprettelsen har Hjemmeværnet løbende tilpasset sig de skiftende sikkerhedspolitiske situationer og løst samfundsmæssige og militære udfordringer.

Danmark er ikke i krig. Men Hjemmeværnets evne til at mobilisere og forsvare landets grænser har fået fornyet fokus, efter at Putins Rusland invaderede Ukraine.

Den 24. februar 2022 vågnede vi op til en ny virkelighed, og det har gjort, at Hjemmeværnet fylder mere i danskernes bevidsthed, men især hos rigtig mange bornholmere.

For ukrainernes ukuelige kamp for fred, demokrati og frihed, har vist, at effekten af et organiseret, udrustet og uddannet folkeligt forsvar, ikke kan undervurderes.

Hjemmeværnet er derfor mere relevant som en frivillig militær beredskabsorganisation i forhold til Danmarks sikkerhed, end vi har set i mange år. Vi har siden Ukrainekrigens start set en årlig nettotilvækst på 10 procent til det Bornholmske Hjemmeværn.

I hele Europa ser vi nu et ekstra fokus på den sikkerheds-og forsvarspolitiske dagsorden.

I Danmark har krigen i Ukraine betydet, at der både fra politikere, befolkningen og medierne har været intensiveret opmærksomhed på Forsvaret og på Hjemmeværnet.

Ikke mindst i lyset af det nationale kompromis om at investere i Forsvaret for at imødegå fremtidens sikkerhedspolitiske udfordringer.

Betyder det så, at Hjemmeværnet skal omstille sig og efteruddannes for at kunne støtte Forsvaret i fremtidens opgaver? Hjemmeværnets kerneopgaver har siden oprettelsen været militær bevogtning og sikring af strategisk vigtige områder. Og netop militær bevogtning har været i centrum og udgjort et vigtigt fundament i forbindelse med de såkaldte værtsnationsstøtteopgaver, hvor allierede styrker har brug for at få transporteret militært udstyr og personel sikkert gennem landet.

Danmark er med sin strategiske placering et knudepunkt i østersøregionen, og derfor skal vi forvente, at opgaver som værtsnationsstøtte kun vil vokse i fremtiden.

Hjemmeværnets frivillige soldater har allerede vist, at de har en evne og kapacitet til at planlægge, koordinere og udføre de mange opgaver, som den nye sikkerhedspolitiske situation har ført med sig.

For eksempel har mange af Hjemmeværnets frivillige soldater løst opgaver med bevogtning under den spektakulære Defender 22-øvelse, hvor mange for første gang hørte om HIMARS raketaffyringsplatform. Flyvevåbnets afvisningsbredskab har været her i længere perioder. Der har været radarer opsat i Paradisbakkerne. Bevogtning af Rønne Havn under en øvelse med US NAVY. Alle disse opgaver, blev løst af det Bornholmske Hjemmeværn.

Det kræver stor fleksibilitet og engagement af de frivillige soldater at varetage opgaven - særligt når det handler om værtsnationsstøtte.

Det er en opgave, som ikke er begrænset til weekenden eller efter klokken 16. Det trækker derfor store veksler, ikke kun på den enkelte soldat, men også hos pårørende og arbejdsgivere.

Hvis den nuværende situation med krig i Europa fortsætter, vil antallet af miltære opgaver til Hjemmeværnet ikke blive mindre.

Det kræver mange flere hænder, end vi er i dag, samt øget uddannelse og træning.

Men frem for alt kræver det opbakning og forståelse. Fra familien, arbejdsgiveren og samfundet, som skal lide afsavn, løbe stærkere og vise den anerkendelse, som motiverer frivilligheden.

Så i det helt nære passer Hjemmeværnet på os i hverdagen.

Bornholms særlige placering i Østersøen medfører, at vi ligger som en prop, derfor har vi en strategisk vigtig placering. Bornholm er med andre ord afgørende for at sikre indsejling til Østersøen med forstærkningsstyrker til de baltiske lande.

Hvad det kommer til at betyde i de kommende forsvarsforligsforhandlinger, ved kun Folketingets politikere. Men at dømme efter den nye Udenrigs-og Sikkerhedspolitiske Strategi, vil der være fokus på Østersøen og udbygning af grøn energi.

Det militære perspektiv i Østersøen er kendt, men det nye er sikkerheden med grøn energi. Eksempelvis skal Energiø Bornholm fremover indtænkes som en del af sikkerhedspolitikken. En ny situation, som ganske sikkert bliver en del af drøftelserne før det nye forsvarsforlig.

Vi danskere og bornholmere står naturligvis ikke alene. Bornholm er en del af Danmark og Danmark er en del af Nato.

Om et år kan Hjemmeværnet fejre 75 års jubilæum, i øvrigt samtidig med Nato.

Udviklingen i samfundet gør, at pensionsalderen for alle, også de bærende konstruktioner i samfundet som eksempelvis Hjemmeværnet eller Nato, er voldsomt sti gende. Hverken Hjemmeværnet eller Nato kan tillade sig at gå på pension.

Det er nye tider. Og bag kulissen sker der mange ændringer, som vi først kan se konturerne af, når forsvarsforliget er på plads.

Men det Bornholmske Hjemmeværn, alle soldater på Almegårds Kaserne, det samlede danske Forsvar og Nato, står klar til at passe på alle bornholmere, så man kan stadigvæk godt sove roligt.

Bornholm er ligesom Anholt en dejlig ferieø, men her holder lighederne op. Bornholm har fået en ny sikkerhedspolitisk og strategisk betydning, som er tydelig for alle beslutningstagere, og de ved godt nu, at Bornholm ikke ligger i Kattegat."
2023-06-20 00:00:00,Vindmølletopfolk: 'I kan få den grønneste produktion af tekstiler',Bornholms Tidende,"Er energiøen god for Bornholm? Energibranchens tror, Bornholm ved at levere en garanti om 100 procent grøn strøm kan blive et stærkt trækplaster for nye virksomheder. Tidendes uvidenskabelige afstemning under Folkemødet indikerer lokal opbakning.

Nogle af de stemmer i energibranchen, som taler med størst tyngde, og som politikerne lytter mest til, havde ordet på Folkemødets sidste dag, hvor Rønne Havn foran mange hundrede mennesker satte fokus på Østersøens rolle i den grønne omstilling.

Panelet på Hovedscenen var enige om, at Bornholm står foran store muligheder - ikke bare på og omkring Rønne Havn, hvor vindmøllerne skal klargøres og skibes ud fra.

- Det er større, end man på Bornholm forestiller sig, sagde Jakob Poulsen, managing partner i Copenhagen Infrastructure Partners (CIP), Han mener, det er overvejende sandsynligt, at Bornholm med sin centrale placering i Østersøen vil blive knudepunkt for flere vindmølleparker og centrum for brintanlæg, der er forbundet med rørledninger til Tyskland. Energiø Bornholm kan altså vise sig blot at blive starten, forventer medstifteren af CIP, som sidste år søgte om tilladelse til at bygge to havvindmølleparker øst for Bornholm med henblik på produktion af brint, men i første omgang ikke har fået politisk opbakning til planerne.

- Lad mig give to eksempler på, at verden er lidt større, end man lige tænker. I CIP arbejder vi med et projekt om at forbinde Ålandsøerne, Gotland og Bornholm ned til det tyske hydrogenmarked. Vi håber, at det ender med en stor interconnector. Der er også nogle på Bornholm, som kan arbejde på det projekt, sagde Jakob Baruël Poulsen, der også kom med, hvad han betegnede som et ""lidt poppet eksempel"" på mulighederne.

MADPAKKER TIL HELE VERDEN - Sidste år på Folkemødet på Møn - som er et lidt mindre arrangement, end det vi er på her - mødte jeg en mand, som leverede madpakker til service-crew på Klintholm Havn. Han havde fået en fin business ud af det. Så sagde jeg til ham; ""hvorfor laver du det ikke til en global forretning, du kan levere madpakker til havvindmølleprojekter over hele verden, i Taiwan, USA, England og andre steder"", sagde CIP-medstifteren, der stammer fra Møn.

- Man skal være klar til at tænke over, at der kan ske meget mere. Der er skæve vinkler på forretninger, som man skal være åben for.

Søren Scherfig, landechef for Danmark hos Ørsted, opfordrede bornholmerne til at gribe mulighederne som knudepunkt for den grønne omstilling i Østersøen.

- Både i det nære i den første fase, hvor man også kan udnytte overskudsvarme til at lave grøn fjernvarme, der kan dække hele Bornholm. Og så giver det jo dejligt mange arbejdspladser - først i installationsfasen, men også selve driftsfasen, siger Søren Scherfig, der nævnte, at Ørsted har skabt 60 faste arbejdspladser på Grenå Havn til at servicere den noget mindre havvindmøllepark ved Anholt.

VOR TIDS JERNBANE Kristian Jensen fra brancheorganisationen Green Power Denmark understregede, at de grønne investeringer kan lægge grunden til en opblomstring for bornholmsk iværksætteri.

- For 150 år siden betød det noget i Danmark, hvor jernbanen var. Her kom byerne og erhvervsudviklingen. I fremtiden tror jeg, at det vigtige bliver, hvor man finder den grønne strøm og brintinfrastrukturen. Dér vil man se industrier og nye virksomheder skyde op. Det er et spørgsmål om at koble sig på, for I bliver nogle af de første, som får det, sagde Kristian Jensen henvendt til bornholmerne blandt publikum.

Han regner med, at Bornholm vil få en konkurrencemæssig fordel, når det kommer til markedsføring, idet energiøen næsten altid vil forsyne Bornholm med vedvarende elektricitet.

- Det, man også får, er en garanti på nærmest hundrede procent for altid at få grøn strøm. Det er der noget interessant i, sagde den tidligere Venstre-minister, som sidste år blev toplobbyist for energisektoren.

- Flere og flere forbrugere rundt omkring i verden vil gerne have produkter med så lavt et CO2-aftryk som overhovedet muligt. Når man kigger rundt i verden, kan man se, at nogle virksomheder begynder at flytte deres produktion - ikke derhen, hvor arbejdskraften er billigst, men derhen hvor de kan fortælle deres kunder, at varerne er lavet med det lavest mulige CO2-aftryk. Eksempelvis flytter Apple en del af deres produktion fra Kina ned til Vietnam, fordi de på den måde er meget tæt på et sted, hvor der kommer strøm ind, sagde Kristian Jensen, der undlod at tage forbehold for en situation, hvor det mislykkes at lave den sammenkobling mellem energiøen og det bornholmske elnet, som Energinet arbejder på.

Først næste år ligger det fast, om sammenkoblingen kan lade sig gøre eller ej, men det tegner lovende, oplyste Energinets direktør for energiøer under Folkemødet. Får Bornholm direkte forbindelse fra energiøens møller, vil Bornholm blive interessant for en bred vifte af virksomheder, ""hvis man prøver at brande sig på at have den grønneste produktion overhovedet på grund af de vindmøller, der kommer lige om lidt"", forudser Kristian Jensen.

- Det er ikke kun energirelateret. Det kan også bestå i at lave den grønneste tekstilproduktion eller grønneste produktion af ting, vi bruger i vores køkkener. Tænk ud af boksen, lød opfordringen til bornholmerne i tilhørerskaren på Cirkuspladsen.

GRØNNESTE Ø I VERDEN Vicedirektør Anne Højer Simonsen fra Dansk Industri deler optimismen for fremtidens produktion og innovation på Bornholm, som kan komme til at lukrere på nye måder at bruge teknologier og den grønne brint.

- Det er en kæmpe mulighedsdagsorden for øen. Det er en ø, der vil blive kendt for at blive den grønneste i verden. Når vi står her igen om 15 år, vil I køre på grøn strøm, have grønne kompetencer og en havn, der driver udviklingen.

Kristian Jensen sluttede af med at opfordre borgmester Jacob Trøst (K) og resten af kommunalbestyrelsen til at være proaktive.

- Nu er borgmesteren her ikke, men hvis han var, ville jeg skyde lidt tilbage. For det her kommer også til at kræve, at de i kommunen er agile og fleksible. Der kommer skøre idéer og skæve muligheder, som vi ikke går og tænker vil opstå. Der skal kommunen være parat til at kunne rykke lidt hurtigt, når nogen kommer med idéerne, og understøtte dem. For hvis man ikke har den agilitet, kan man kun planlægge, og jeg tror på, at jeres kreativitet er meget større, end den vi har heroppe, sagde Kristian Jensen til bornholmerne.

Hvad tænker bornholmerne selv til Energiø Bornholm? Det spørgsmål forsøgte Tidende at kaste lys over under Folkemødet med en simpel afstemning.

""Er energiøen god for Bornholm?"", lød spørgsmålet, som man kunne besvare anonymt ved Tidendes plads på Kampeløkken Havn.

Her er resultatet: ? Ja: 61 (af dem bor de 18 ikke på Bornholm).

? Nej: 16 (hvoraf 4 ikke er fra Bornholm).

? Måske: 1.

? Blanke: 2.


CIP og Ørsted savner større krav til bæredygtighed

Energitopfolkene brugte debatten på Hovedscenen i Allinge som lejlighed til at kritisere udbuddet af Energiø Bornholm og en stribe andre havvindmølleparker med en samlet kapacitet på mindst ni gigawatt. De havde gerne set, at bæredygtighed var blevet et konkurrenceparameter, men politikerne har designet udbuddene på en måde, så prisen er det eneste kriterium, som byderne bedømmes på, når de har opfyldt bestemte bæredygtighedskrav.

Kun for to af de kommende parker er der tilføjet et krav om såkaldt ""naturinkluderende design"", der indebærer, at opstillingen af møller skal føre til en positiv påvirkning af havmiljøet og biodiversiteten i området. Energiø Bornholm opføres uden krav om naturinkluderende design.

- Vi havde gerne set, at der havde været det krav for alle ni gigawatt, og at kravene havde været så høje som muligt, sagde Kristian Jensen.

- Men jeg tror, at mine tidligere venner i Finansministeriet var lidt bange for, at for høje miljøkrav ville gøre, at den check, der skal betales for at få lov til at opstille havvindmøller, ville blive for lav. Så nogle politikere prioriterede checken over naturkravene til vindmølleparkerne. Vi havde gerne set, at de havde prioriteret kravene højere og checken lavere.

Den grønne omstillings tunge drenge underbyggede budskabet om, at energiselskaberne gerne ser større miljøfokus fra politisk side. Søren Scherfig fra Ørsted vurderede, at minimumskrav vil resultere i minimumsløsninger, mens Jakob Baruël Poulsen fra CIP forklarede, hvorfor branchen har en økonomisk interesse i at prioritere havmiljøet og livet under vandet.

- Det, at vi bliver så gode til det som muligt, bliver en konkurrencemæssig fordel i andre lande, for andre lande vil også stille krav om de ting. Så for Ørsted og CIP mener jeg faktisk, det er en fordel, at vi bliver så gode så muligt på vores hjemmemarked."
2023-06-21 00:00:00,Tyskland og Danmark deler både udgifter og indtægter til energiø,Bornholms Tidende,"Energiministrene fra Danmark og Tyskland underskrev mandag en afgørende mellemstatslig aftale om Energiø Bornholm.

I forbindelse med et ministerrådsmøde mandag i Luxembourg har den danske klima-, energi-og forsyningsminister, Lars Aagaard (M), og Tysklands økonomi-og klimaminister, Robert Habeck, underskrevet en aftale om Energiø Bornholm.

I en fælles pressemeddelelse oplyser de to landes operatører af transmissionsnettet, danske Energinet og tyske 50Hertz, at parterne har forhandlet sig frem til ejerskabsforhold og fordelingen af energimængder.

"" Aftalen medfører, at Energinet og 50Hertz afholder hver halvdelen af infrastrukturomkostningerne for projektet, ligesom de ligeligt deler de VE-andele, projektet afstedkommer.

50Hertz og Energinet vil desuden fordele flaskehalsindtægterne fra elforbindelserne mellem landene ligeligt"", står der i pressemeddelelsen.

Halvdelen af udgifterne til at bygge transformatorstationen på Sydbornholm skal altså betales fra tysk side, ligesom de økonomiske fordele ved handel med el vil blive delt, selvom landanlægget skal opføres på dansk jord.

Hovedparten af strømmen skal efter planerne transporteres til Tyskland. En kabelforbindelse på 1,2 gigawatt skal gå fra Bornholm til Sjælland, mens kapaciteten i jævnstrømskablet på 525 kilovolt til Tyskland bliver 2,0 gigawatt.

HJØRNESTEN Energinet betegner ministrenes underskrift som "" endnu en vigtig hjørnesten"". Med aftalen skabes der et """" fast grundlag for, at Energinet og 50Hertz kan arbejde tæt sammen og fordele ansvar mellem sig, når de forskellige opgaver i konstruktionen af verdens første og innovative energiø skal løses"", skriver selskaberne.

Stefan Kapferer, CEO i 50Hertz, lægger i pressemeddelelsen vægt på, at energiøen vil ændre grundlæggende på, hvordan strømmen fra havvindmøller bringes i land.

- Energiø Bornholm baner vejen for en fremtid, hvor havvind ikke længere udelukkende vil blive koblet til enkelte lande via punkt-til-punkt-forbindelser. I fremtiden vil en del af den producerede strøm fra havvind flyde derhen, hvor efterspørgslen er størst, via højspændings-jævnstrømsnet på havet.

- Energiø Bornholm vil derudover medføre, at der opstår endnu en handelsforbindelse mellem det tyske og det danske elmarked. Det er økonomisk gennemførligt og vil øge begge landes forsyningssikkerhed under nye geopolitiske omstændigheder, udtaler Stefan Kapferer."
2023-06-21 00:00:00,Energiøen er en ommer - en svær ommer,Bornholms Tidende,"Beslutningen om at realisere Energiø Bornholm bør genovervejes under indtryk af det nye trusselsbillede og de fornyede behov for investeringer til at imødegå disse trusler.

Energiø Bornholm er en ommer. Beslutningen om at konstruere Energiø Bornholm og placere den på Bornholm blev truffet uden at overveje risikoen for sabotage og eventuelle konsekvenser for elforsyningen og for det bornholmske samfund. Det har forsvarsministeren bekræftet.

Truslerne er aktualiseret ved krigen mod Ukraine, sprængning af gasrør og russisk spionage mod infrastruktur. Begivenheder, som er indtruffet efter energiøen, blev besluttet og sat i søen, Østersøen.

Til Ritzau udtalte fungerende forsvarsminister Troels Lund Poulsen (V) den 14. juni: - Vi står over for at etablere en energiø ud for Bornholm. Den kommer til at bidrage med grøn strøm til op mod 14 millioner mennesker. Hvis den pludselig ikke kan fungere i en periode, så er det ikke kun Danmark, der bliver ramt.

- Det er en ny trussel, som vi ikke rigtig har forholdt os til før, sagde Troels Lund Poulsen til Ritzau.


FORHENVÆRENDE NATO-GENERALSEKRETÆR

Hvis man fastholder konstruktionen og placeringen af Energiø Bornholm, vil det kræve yderligere investeringer i sikkerhed, som ikke fremgår af planerne fra Energinet. Det påpeger forhenværende statsminister og Nato-generalsekretær Anders Fogh Rasmussen.

Spurgt i TV2/ Bornholm om hvilken betydning Energiø Bornholm får for sikkerheden, sagde Anders Fogh Rasmussen den 15 juni.: - Det betyder, at vi er nødt til nu at øge investeringerne i det, der hedder forsvaret af den kritiske infrastruktur, og netop eksplosionerne på Nord Streams pipelines viser jo, at nu bliver den kritiske infrastruktur en del af den trussel, vi er udsat for. Derfor må enhver ny investering i energiøer ledsages af tilsvarende investeringer i at øge sikkerheden.

Det kan være mange ting. Det kan være overvågning med moderne radarsystemer.

Det kan være overvågning under vandet med hjælp af undervandsdroner.

Der er mange muligheder, sagde Fogh til TV2/ Bornholm.

LEKTOR VED FORSVARSAKADEMIET Om-behandlingen af energiøkonceptet og placeringen af den er en kompliceret sag, der kræver tværgående indsats fra flere ministerier.

Rasmus Dahlberg, lektor ved Forsvarsakademiet, sagde den 16. juni til TV2/ Bornholm: - Nu skaber vi ny kritisk infrastruktur - måske ikke i krigstid, men i hybrid krigstid - det betyder, vi skal have en debat om - og det er en debat, der også skal tages på højeste politiske niveau - hvor ansvaret skal ligge? For der følger nogle regninger med i forhold til, hvem der er ansvarlig for at sikre den her energi-infrastruktur.

Skal det være operatørerne, der er ansvarlig for at lave overvågning? Men hvis man laver overvågning, skal man også kunne respondere, ellers giver det ikke meget mening, hvis vi ved, at nogen er på vej ind og pille ved en installation.

Det, der i virkeligheden skal til, er en samfundssikkerhedsstrategi på nationalt plan og muligvis som et selvstændigt ministerområde, sagde Rasmus Dahlberg i TV2/ Bornholm.

STATSMINISTEREN Beslutningen om at realisere Energiø Bornholm bør derfor genovervejes under indtryk af det nye trusselsbillede og de fornyede behov for investeringer til at imødegå disse trusler. Dertil kommer de usikre prognoser for, hvor mange milliarder energiøen vil koste staten.

Det kræver en koordineret indsats styret af statsminister Mette Frederiksen.

Det bedste forsvar af Energiø Bornholm er at forebygge et angreb. Det er spørgsmålet, om det gøres ved at finde andre måder at producere grøn strøm.

Decentralt og nærmere elforbrugerne på Sjælland og i Tyskland. Så der slet ikke er en energiø på Bornholm at forsvare/ angribe."
2023-06-22 00:00:00,"Var opmærksom på gastanker: ' Hvis den eksploderer, er det os, der skal være klar'",Bornholms Tidende,"I dagene op til Folkemødet lå en stor gastanker ud for Allinges kyst, hvilket gjorde en del borgere nervøse. Nu viser det sig, at også kommunens beredskab var meget opmærksom på det store skib. Det kom frem under Tidendes debatsalon om forsvaret af Bornholm.

Det er ikke usædvanligt, at store skibe ligger på ankerplads i flere dage ud for den bornholmske kyst, men gastankeren Arctic Voyager frembragte nu alligevel en del bekymrede miner hos de lokale på nordlandet.

I ugen op til Folkemødet havde det 290 meter lange tankskib, som transporterer flydende naturgas, ligget ud for Allinges kyst.

Derfor kunne det potentielt være til fare for de lokale og alle de tilrejsende gæster, som skulle være med til tre dage lange politiske arrangement.

- Hvordan kan en gastanker få lov til at holde der i otte dage. Vi var bekymret, fortalte en dame fra Sandvig, som onsdag eftermiddag var mødt op på Forsvarsmuseet for at være med i Tidendes debatsalon om forsvaret af Bornholm.

Det var dog ikke kun borgere, som var bekymrede.

Også regionskommunens beredskab holdt skarpt øje med tankskibet, afslørede beredskabschef Louise Lyng Bojesen under debatsalonen.

- Vi var opmærksomme på det i beredskabet, for hvis den eksploderer, er det os, der skal være klar til at bistå jer, for så vil der være rigtig meget oprydningsarbejde. Så selvfølgelig var vi helt opmærksomme på. at den var der, fortalte Louise Lyng Bojesen.

Undervejs fandt beredskabet ud af, at der ikke var lastet noget flydende naturgas ombord på gastankeren, men den viden blev aldrig formidlet videre til borgerne. Om dette skulle være gjort, kan man både tale for og imod, mener beredskabschefen.

- Nu viste det sig, at der var fred og fordragelighed, men det er selvfølgelig nogle drøftelser, vi kommer til at have, hvordan vi fremadrettet skal håndtere sådan en opgave som kommunalt beredskab i forhold til at kommunikere til borgerne, hvis der er utryghed på land. Vi kommer til at have stigende opmærksomhed på det, men omvendt kan folk også holde op med at lytte, hvis der hele tiden kommer tryghedsskabende udmeldinger.

Så det er enormt svært, fortalte hun.

Inden Folkemødet gik i gang løste problemet da også sig selv, da Activ Voyager, som sejler under Bahamas flag, sejlede videre til Klaipéda i Litauen.

FEJL AT NEDLÆGGE LYTTESTATION? Gastankeren var ikke det eneste, som de mere end 50 fremmødte læsere af Tidende spurgte ind til under debatsalonen. En herre ville høre panelet -som bestod af kontreadmiral Nils Wang, bataljonschef Uffe Geckler, museumsinspektør Jakob Seerup og føromtalte Louise Lyng Bojesen -om det var en fejltagelse at nedlægge radiostationen på Dueodde? Til det kunne Uffe Geckler fortælle, at der heldigvis er kommet en afløser for den gamle lyttestation.

- Jeg tror, vi har etableret noget, der minder om den kapacitet, der var dengang, og det er der selvfølgelig en årsag til, fortalte han med hænderne nærmest på sin mund, som om han var i færd med at fortælle noget, som han egentlig ikke burde.

Altså inde i Almindingen, og som har den samme kapacitet som lyttestationen på Dueodde havde det? spurgte ordstyrer Tommy Kaas, som til daglig er digital chef på Tidende.

- Det vil jeg tro, konstaterede bataljonschefen.

Museumsinspektør Jakob Seerup er af den overbevisning, at det var en fejl at nedlægge lyttestationen, også selvom der nu er kommet en erstatning.

- Selvom det er super hyggeligt at kunne spille minigolf og lege spion (i oplevelsescenteret Bornholmertårnet, som lyttestationen i dag er lavet om til), så fik vi ikke meget valuta for den millioninvestering i anlægget, som blev foretaget, inden det blev lukket ned. Det er jo dumt at betale de penge to gange, så jeg kunne godt have tænkt mig, at der stadig var en lyttepost på Dueodde i stedet for at starte forfra. Men det er fint, at der er blevet reetableret det samme eller noget, som kan noget mere, fortalte han.

Kontreadmiral Nils Wang mener ikke, at det havde været at foretrække at genetablere lyttestation på Dueodde, da det er bedre at lave noget helt nyt, hvor man kan bruge de teknologiske fremskridt, som er kommet i løbet af de seneste 30 år. Derfor mener han, at løsningen med en ny radiostation i Almindingen.


BORNHOLM MERE UDSAT?

Esben Ørberg spurgte, om Bornholm er mere udsat end resten af landet, og det var der delte meninger om.

- Missilerne flyver ikke mange sekunder kortere, før de rammer her end Hellerup, så det er sådan lidt hip som hap, sagde Jakob Seerup, som dog mener, at når Bornholm bliver energiø, så kan det gøre os til et større mål for angreb end andre steder i Danmark.

Niels Wang mener dog, at flyvestation Skødstrup og hovedstaden er langt vigtigere mål end Bornholm måtte være.

- Det må jeg sige med alt respekt til bornholmerne, sagde han og konstaterede, at russerne skal sidde på langt mere end Bornholm i Østersøen, hvis det skal have en reel betydning.

Uffe Geckler er dog uenig.

- Det er svært at sige, hvordan russerne tænker. Er de rationelle? Det er de måske nok, men jeg forstår ikke deres rationale.

De truer med taktiske A-våben i Ukraine.

Det er galninge, vi har med at gøre. Hvis der er en trussel mod Letland, Estland og tildels også Lithauen, så vil jeg inkludere Bornholm som et strategisk mål, fortalte han."
2023-06-27 00:00:00,Fagforeninger råber politikere op efter start på spareøvelse,Bornholms Tidende," Spareforslag for næsten 120 millioner kroner er sendt i høring frem til midten af august.

Kommunalbestyrelsen har over 200 spareforslag at vælge imellem, når den i løbet af sommermånederne skal forberede sig på de budgetforhandlinger, der finder sted i starten af september.

I marts besluttede økonomi-og klimaudvalget, at embedsværket skulle præsentere besparelser for 119 millioner kroner for at kunne dække det truende underskud på driften.

Kommunens forskellige centre har udarbejdet listen over mulige besparelser, der indeholder mange gengangere, som politikerne gang på gang er veget udenom.

I år kan de folkevalgte få sværere ved at afvise besparelser, for inden forhandlingerne er de økonomiske udsigter dystre. Kassebeholdningen falder hurtigt, og i maj 2023 var likviditeten mindst 150 millioner kroner lavere end i maj 2022, viser den seneste opgørelse.

Det skyldes dels en kalkuleret underfinansiering af budgettet fra sidste års forhandlinger, hvor politikerne vedtog et kassetræk på 40 millioner kroner, men også overraskende høje driftsudgifter og et øget forbrug af opsparede penge, der er blevet sparet op og overført fra tidligere år, spiller ind på den forringede økonomi.


MANGE BÆKKE SMÅ

Generelt består sparekataloget af mange mindre enkeltforslag. Blandt de størst mulige besparelser er reduktioner i rammen til plejeboligområdet (7 millioner kroner), forringelse af normeringerne i daginstitutionerne (3,8 mio. kr.) og en besparelse på botilbud (5,3 mio. kr.) på psykiatri-og handicapområdet.

I folkeskolerne er de største besparelser flere undervisningstimer per lærer (5,3 mio.

kr.) og en fjernelse af tilskuddet til to-voksenordningen (3,6 mio. kr.). En stor besparelse på 7,9 millioner kroner, som dog først kan slå fuldt igennem i 2026, består i at samle alle bornholmske skoler i ét skoledistrikt.

Herved kan kommunen optimere driften og spare penge ved at samle børn i større klasser - til gengæld forringes forældrenes garanti for, at børnene kan gå i den ønskede folkeskole.

BRED APPEL TIL POLITIKERE KFO-Bornholm, der repræsenterer de store personalegrupper i kommunen, udtrykker i en pressemeddelelse "" stor bekymring"" ved spareforslagene.

"" Vi kan se, at de foreslåede besparelser omfatter personalereduktioner og serviceforringelser.

Vi opfordrer til, at I som politikere tager ansvar for de forringelser, det vil medføre for borgerne. Herudover forventer vi, at I stiller rammer til rådighed, der sikrer ordentlige vilkår og arbejdsmiljø for de af vores medlemmer, der er ansat i BRK"", skriver organisationen.

Underskriverne på det åbne brev er Tina Lai Holmgaard, SL, Karina Randrup, DSR Kreds Hovedstaden, Anja Juhl Kofoed, FOA Bornholm, Henrik Kofoed Hansen, BUPL Bornholm, Henrik Marckmann Hansen, HK kommunal - Hovedstaden Bornholm, Mette Sode Hansen, Dansk Socialrådgiverforening, Merete Koch, 3F Bornholm og Signe Ballegaard Schmidt fra Bornholms Lærerforening.

På listen findes der også større besparelser, som ikke direkte påvirker velfærdsområdets varme hænder. For eksempel kan politikerne vælge at sætte anlægspuljen på fire millioner kroner til eksisterende bygninger på pause i 2024 og udskyde en planlagt udskiftning af pc'ere til 2025 og spare tre millioner kroner næste år.

KLUBTILBUD OG KLIMAPLAN Politikerne skal under budgetforhandlingerne også tage stilling til forslag, som vil øge de løbende udgifter. Heriblandt finder man indførelsen af klubtilbud for elever i 4.- 6.klasse, hvor politikerne har en håndfuld forskellige modeller at vælge imellem, et nyt energiø-sekretariat til to millioner kroner om året i 2024-26 samt 1,3 millioner kroner (to årsværk) til at arbejde med en ny klimaplan.

Det største enkeltforslag, der vil udvide driften, er en ekstra investering i det økonomisk pressede børne-og familieområde, hvor det kan komme på tale at afsætte 11 millioner kroner ekstra om året.

Budgetforslagene er i høring frem til 18.

august kl. 12. Hele materialet med udførlige beskrivelser af alle forslag kan findes på kommunens hjemmeside.


BESPARELSER

Her følger nogle nedslag i sparekataloget: ? Skoler og dagpasning Ophør af ekstrabevilling til minimumsnormeringer i Dagtilbud: 3,8 mio. kr.

Madskolen på Paradisbakkeskolen stopper: 1.085.000 mio. kr.

Læg små klasser sammen: 700.000 mio. kr.

Stop ordning med to lærere i visse skoleklasser: 1,5 million næste år, herefter 3,6 mio. kr.

Ét stort samlet skoledistrikt på Bornholm: 3,3 mio. kr. (fra 2025) ? Ældre Afskaf klippekort til ekstra ydelser, Hjemmeplejen: 1 million mio. kr.

Afskaf klippekort til ekstra ydelser, plejeboligerne: 1,9 million mio. kr.

Rengøring hver tredje uge, Hjemmeplejen: 829.000 kroner, herefter 1,6 mio. kr.

Rengøring hver tredje uge, plejeboligerne: 409.000 kroner, herefter 819.000 ? Social Spar på botilbud til psykisk syge, i alt fire varianter: 1,3 mio. kr. (mest skånsomt) til 5,2 mio. kr.

? Erhverv Business Center Bornholm: 300.000 kroner (blev også beskåret med dette års budget) Gourmet Bornholm: 301.000 kroner.

Destination Bornholm: 225.000 kroner.

? Kultur Bornholms Kulturuge, tilskuddet bortfalder: 167.000 kroner.

Wonderfestiwall, tilskuddet bortfalder: 111.000 kroner.

De selvejende haller, pulje reduceres: 1,1 mio. kr.

Luk de seks filialbiblioteker, "" gentænk biblioteksområdet"": 719.000 kroner.

Luk folkbibliotekerne i Hasle, Allinge, Aakirkeby, Gudhjem: 747.000 kroner.

? Teknik og miljø Snerydning, etårig besparelse: 3,5 mio. kr.

? Politik Kommunalbestyrelsen, reducer fra 23 til 21 medlemmer: 243.000 kroner (fra 2026) Kommunalbestyrelsen, reducer fra 21 til 19 medlemmer: 243.000 kroner (fra 2026). jm."
2023-06-27 00:00:00,Dårlig aftale om energiøen?,Bornholms Tidende,"Bornholm lægger havareal til energiøen, men er det gratis for Tyskland, spørger Lave K. Broch.

Jeg nyder at læse Bornholms Tidende og helst den fysiske avis, men den 21.

juni måtte jeg læse en artikel to gange.

Den havde overskriften "" Tyskland og Danmark deler både udgifter og indtægter til energiø"". Det lyder da umiddelbart rigtig godt, men ved nærmere eftertanke virker det som en dårlig aftale for Danmark - og ikke mindst for Bornholm.

Jeg er ikke ekspert angående energiøen, men som jeg har forstået det, skal hele havvindmølleparken ligge i Danmarks/ Bornholms økonomiske zone, der på engelsk hedder EEZ. Bornholm lægger således havareal til, men er det gratis for Tyskland? Derudover står der intet om kompensation til de bornholmere, hvis boliger ligger tæt på landanlægget.

Skal Danmark og Tyskland give dem kompensation i fællesskab? For de får vel en kompensation? Jeg håber ikke, at vores regering har indgået en aftale uden at sikre sig, at Tyskland betaler "" husleje"" for at være med i energiøen, og uden at vores lande deles om kompensation til berørte bornholmere. Hvis dette ikke er tilfældet, synes jeg, at energiøen i stedet bør ligge i Tysklands økonomiske zone, og at landanlægget bør ligge på Rügen.

Jeg vil dog tilføje, at jeg har været meget positiv over for energiøen, men jeg havde håbet, at Bornholm ville få en kompensation for, at det er i øens økonomiske zone, den skal ligge. Det kunne for eksempel være, at vi, der bor på Bornholm, fik billigere el. Det ville have været til gavn for både os borgere og erhvervslivet på Bornholm. Nu håber jeg, at nogen kan forsikre mig om, at den danske regering ikke har dummet sig."
2023-06-27 00:00:00,Et fælles problem for hele kommunalbestyrelsen,Bornholms Tidende,"Økonomiske udfordringer for Bornholm er mere nuancerede, end Arne Ullum påstår, skriver Claus Larsen-Jensen.

Når redaktør Arne Ullum (i TV2 Bornholm, red.) påstår, at Bornholms Regionskommunes økonomiske problemer skyldes budgetforliget, som SØV indgik for i år, så er det noget politisk vrøvl, som bare synger med på den melodi, som de partier, der i stod udenfor forliget, synger.

Hovedparten af det budget var taget fra administrationens sparekatalog.

Derudover var der nogle ekstra elementer, som ikke er det, der hverken udgifts-eller indtægtsmæssigt vælter det økonomiske læs. Den største brik heri var evt. køb eller leasing af elbusser.

Socialdemokratiet har for længst meddelt, at der maksimalt kan være tale om leasing, ikke køb, for det står økonomien ikke til. Og lige nu er det udbudsmæssigt på pause. Der er derfor ingen udgifter herfra, der har belastet kommunens økonomi, og årsag til det aktuelle driftsunderskud på 89 millioner kroner.

Derfor er den politiske sorteper-leg et forsøg at snyde bornholmerne om sammenhængene.

Driftsunderskuddet ligger flere steder, hvor administrationen strammer.

De reelle store årsager til underskuddet er udgifter til børneanbringelser, samt at flere benytter sig af mulighederne for tidligere pension. Og det har intet som helst at gøre med budgettet for 2023.

Og glemt er tilsyneladende, at konstitueringsflertallet bag borgmesteren startede med at tage et stort beløb af kassen.

Driftsunderskuddet er ikke et resultat af politiske beslutninger i kommunalbestyrelsen, men et fælles problem for hele kommunalbestyrelsen oven i det af administrationens foreslåede sparekatalog på 119 millioner kroner for 2024.

Bornholms problem er, at vi er for få, har lave gennemsnitsindkomster, så vi over skatten ikke kan dække vores udgifter, og er meget afhængige af statens ekstra tilskud. Der fødes heldigvis flere børn, men det kræver flere daginstitutioner.

Langt over en tredjedel af bornholmerne er over 65 år, og antallet af + 85 år vokser 70 procent, hvad kræver øget ældrepleje.

Samtidig falder antallet på arbejdsmarkedet.

Det er det, der presser Bornholm økonomisk.

Det er derfor, at vi i Socialdemokratiet er så fokuseret på at få løftet Bornholms udvikling med energiø, power-to-x, grøn erhvervspark, for det vil øge befolkningen og det økonomiske grundlag til et bæredygtigt niveau."
2023-06-29 00:00:00,Energiø mangler penge -udbud udskydes,Bornholms Tidende,"Projektet med en energiø i Nordsøen er løbet ind i et bump på vejen.

Der skal bedre styr på økonomien bag, før udbudsmaterialet sendes ud. Det var ellers ventet før sommerferien.

- Energistyrelsen skønner, at de statslige omkostninger til det nuværende projekt samlet set er over 50 milliarder kroner, skriver Klima-, Energi-og Forsyningsministeriet i en pressemeddelelse.

- Projektet er således langt fra at være rentabelt.

Idéen stammer fra en politisk klimaaftale.

Energiøer er et knudepunkt for opsamling og distribution af den strøm, der leveres fra havvindmøller.

I meddelelsen skriver ministeriet, at regeringen vil holde fast i "" ambitionen"" om en energiø i Nordsøen/ ritzau/."
2023-07-01 00:00:00,Ny dialog om energiøen sættes i gang,Bornholms Tidende,"Et udkast til udbudsmaterialet for Energiø Bornholm er på trapperne, og derfor indleder Energistyrelsen og Energinet et dialogforløb med markedsaktører, der kunne have interesse i at byde på at opføre havvindmølleparkerne syd og sydvest for Bornholm, mindst 15 kilometer fra kysten.

Markedsdialogen løber hen over sommeren.

Energistyrelsen modtager skriftlige bemærkninger indtil udgangen af august 2023 via platformen EU-Supply, og de to statslige myndigheder afvikler en teknisk workshop for Energiø Bornholm i begyndelsen 6. september, hvor temaet bliver kravene til nettilslutning ved overplanting - muligheden for at opstille flere møller inden for samme areal.

Med overplanting kan energiøens samlede kapacitet vokse fra 3,0 til 3,8 gigawatt.

Udkastet til udbudsmaterialet bliver gjort tilgængelig i løbet af weekenden, når der er publiceret en bekendtgørelse i EU-Tidende.

Det endelige materiale om udbuddet forventes at blive offentliggjort omkring årsskiftet, og fristen for at indsende tilbud bliver lagt i slutningen af 2024.

Der gennemføres samtidig en markedsdialog om de øvrige havvindmølleparker på mindst 6 GW, som de ti partier bag aftalen vedtog at igangsætte samtidig med Energiø Bornholm. jn."
2023-07-03 00:00:00,Borgmester afgav løfte til energiøens desperate naboer,Bornholms Tidende,"En halv snes kommende naboer til energiøens landanlæg fik kigget Jacob Trøst i øjnene, da han fredag kørte til Limensgaden og satte sig i Michael og Vibeke Ellermanns spisestue. Han lovede at kæmpe deres sag og fortsætte indsatsen for at ændre loven, der vil gøre det muligt for beboerne at komme af med deres huse uden at lide økonomiske tab.

"" Borgmesteren vil gerne komme på besøg"".

Et brev med denne overskrift modtog de nærmeste naboer til den fremtidige højspændingsstation til Energiø Bornholm i maj. Et af de hold beboere, som fik Jacob Trøsts invitation, er Vibeke og Michael Ellermann på Limensgaden. Fredag klokken 14 tager de imod kommunens trio bestående af Jacob Trøst (K), direktør Lillian Rasch Madsen og planlægger Anka Nordvig Sonne.

Omkring spisebordet sidder beboere fra en håndfuld andre hjem i nabolaget omkring markerne, hvor højspændingsstationen står til at blive bygget.

- Vi har boet der siden ' 80, og vi vil gerne bæres herfra, fortæller Margrethe Birk, der bor sammen med Jørn på hjørnet af Limensgaden og Sdr. Landevej.

At blive båret ud foretrækker også Jette og Mogens Olsson, der har boet på Limensgaden i 51 år. Udsigten til at blive nabo til energianlægget har dog fået flere i selskabet til at tvivle på fremtidsplanerne.

- Vi har lige lavet om for 600.000 kroner, fordi vi regnede med, at vi skulle blive boende.

Men så får vi den her oven i nakken. Jeg synes ikke om det, for vi får støv og lort fra vestenvinden direkte ind til os, fortæller Bjarne Schou, som har boet på Limensgaden i 40 år.

For bordenden sidder Karsten og Susanne, der for nylig er blevet gift. De vil gerne flytte til noget større, men har måttet sande, at de får svært ved at komme af med huset på Sdr. Landevej, som Karsten købte for godt fem år siden. Parret var ellers tæt på at have et salg på plads.

- Men da køberen hørte om energiøen, sagde han "" nul"", fortæller Karsten Olsen, der har trukket huset tilbage fra salgslisten.

- Så vi bliver der vel, medmindre borgmesteren vil købe det, tilføjer han.

Sådan et tilbud har Jacob Trøst naturligvis ikke med til energiø-naboerne. Han har sat sig til rette tæt på bordkanten, mens andre i lokalet sidder langs væggene for at gøre plads til alle. Til mødet er der afsat en time, inden regionskommunens deltagere skal drage videre til et andet hjem, hvor en anden gruppe naboer er samlet. Trøst fortæller, at han tog initiativ til besøgene, fordi han finder det vigtigt at lytte til naboernes bekymringer og synspunkter.

- Jeg er klar over, at ens hjem er noget af det allerhelligste, siger borgmesteren, som også ønsker inspiration til, hvad han skal arbejde for at opnå på Christiansborg, og hvad kommunen kan gøre bedre for at oplyse og involvere naboerne.

OTTE ÅRS UVISHED For Michael Ellermann er adgangen til erstatning og en hurtig afklaring det vigtigste.

Han vil gerne flytte og efterspørger både kompensation for svie og smerte samt erstatning for ejendommens værditab. En projektansvarlig fra Energinet har fortalt ham, at det med den gældende lovgivning først bliver efter færdiggørelsen af byggeriet, at man som nabo kan søge om at blive omfattet af ekspropriationslignende vilkår, når man kan måle ting som støj og stråling.

- Vi taler om en otteårig horisont, fra man begyndte at vække uro i de her familier - i omkring 30 ejendomme. Dét problem kan du tage med videre, siger han og kigger på Jacob Trøst.

- Der er ingen sikkerhed for, at der bliver passet på en i denne proces. Der er ingen lovgivning. Det har jeg selv haft det rigtig, rigtig svært med, fortæller Michael Ellermann.

- Jeg har en grim følelse af at være magtesløs.

Jeg frygter virkelig for kabler og støj, siger hans hustru, Vibeke.

Borgmesteren slår med det samme fast, at en af kommunens hovedprioriteter er at få ændret lovgivningen, så naboerne kan få adgang til erstatning for værditab hurtigst muligt.

- Loven er ikke gearet til et projekt som det her, siger han.

- Men vi - og Energinet - må kun gerne gøre det, der står i loven. De folk, som sidder i Energinet, ville gerne opkøbe ejendomme, men det forhindrer loven. Og derfor skal vi rette vores energi mod at ændre den, siger Jacob Trøst, som dog har forståelse for, at Folketinget ikke kan klare opgaven på få måneder.

- Jeg ved godt, at man under corona kunne ændre loven fra dag til dag, men normalt er det noget, der tager lang tid.

PRIVATE INTERESSER Jacob Trøst understreger, at han fra et tidligt tidspunkt har forsøgt at tale naboernes sag.

Lobbyarbejdet er intensiveret i foråret, hvor han et par gange er mødtes med Folketingets klima-og energiudvalg. Da Jacob Trøst fortæller om sit samarbejde med Lea Wermelin og Peter Juel-Jensen, rynker et par af naboerne på næsen, fordi de ikke har den store fidus til de lokale folketingsmedlemmers gennemslagskraft.

- Jeg kan sagtens forstå frustrationen og vreden, men vi bliver nødt til at fokusere på, hvordan vi kan finde løsninger, svarer Jacob Trøst.

Beboerne i nabolaget mangler faglig viden og juridisk indsigt i planlægning og ekspropriationsregler, pointerer Michael Ellermann.

De ressourcer findes i regionskommunen, som imidlertid ikke har lov til at hjælpe naboerne.

- Det vil være at varetage private interesser, forklarer Anka Nordvig Sonne.

Direktør Lillian Rasch Madsen bemærker, at regionskommunens forsøg på at påvirke landspolitikerne er en balancegang, hvor man forsøger at skubbe til rammerne uden at blive kørt ud på et sidespor.

- Jacob skriver jo tit og tæt, og nogle gange tænker jeg, at vi skal passe på, at de ikke bliver trætte af os, siger Lillian Rasch Madsen.


FRYGT FOR LANDSPLANDIREKTIV

Risikoen ved at føre en for kritisk linje er, at bornholmerne kan blive anset for at være så besværlige, at staten overtager styringen. Det vil i praksis ske med et landsplandirektiv, der erstatter den lokale planlægning. Det er i forbindelse med Energiø Bornholm sket på Sjælland, hvor Høje-Taastrup Kommune med Lillian Rasch Madsens ord "" fik spillet sig selv fuldstændig ud af kontrol med, hvad der kommer til at ske"" med højspændingsstationen.

Naboerne, som lytter i spisestuen, ser gerne, at regionskommunen prøver at lægge pres på de statslige myndigheder og folketingspolitikerne.

- I kan vente med at skrive under på lokalplanen, indtil erstatningen kommer på plads, foreslår Michael Ellermann.

- Så risikerer vi jo et landsplandirektiv, siger Lillian Rasch Madsen.

- Det er måske en værdig pris at betale, svarer Michael Ellermann.

VOKSEVÆRK? De 60 minutter er snart gået, og mod slutningen prøver naboerne at få mere information om, hvad de kan forvente af andre byggerier på markerne.

I kommunalbestyrelsen håber flere på, at energiøen kan knopskyde med elektrolyseanlæg til brintproduktion og erhvervspark. Michael Ellermann fortæller, at han har hørt, at power-to-X-firmaer for tiden prøver at opkøbe jord i området.

- Der ved vi ikke mere, end I gør, siger Jacob Trøst.

- Men kan vi regne med, at det kun bliver de her 120 fodboldbaner? spørger Michael Ellermann, der har været skuffet over, hvilke oplysninger de mest berørte beboere har kunnet få på borgermøderne.

- Vi lægger alt åbent frem, svarer borgmesteren.

- Der er ikke noget fordækt eller noget, der holdes skjult. Det ligger mig meget på sinde at holde jer orienteret, lige så snart vi har noget at fortælle.

Der er mange ukendte faktorer for os lige nu - også for Energinet. De ved ikke engang helt præcist, hvilke komponenter de skal have inde på landanlægget, og jeg er med på, at ventetiden er noget af det værste, siger Jacob Trøst.

Undervejs fældes der et par tårer hos parret, som har opgivet at sælge huset. Borgmesteren prøver at pointere, at der kommer til at gå et par år, før naboerne kommer til at opleve nogen fysiske gener ved at blive nabo til højspændingsstationen.

- Hvis man er glad for at bo, hvor man bor, er det mest det psykiske. Og hvis man står og gerne vil sælge nu, er der selvfølgelig det økonomiske, siger Trøst.

Michael Ellermann runder af med at sige "" tusind tak, fordi du inviterede dig selv"".

- Jeg håber, du vil kæmpe for os, siger værten.

- Det lover jeg. Det har jeg gjort, og det vil jeg fortsætte med. Også af hensyn til kommende naboer til den slags anlæg andre steder i landet, svarer Jacob Trøst, inden han sammen med de to embedsfolk ruller over til det næste hold naboer.

De har i ugens løb tre af disse besøg i kalenderen programmet. Personerne fra de 16 inviterede husstande er valgt ud fra kriteriet, at de skal eje og bebo en ejendom, der ligger mindre end 400 meter fra byggefelterne til højspændings-og omformerstationen."
2023-07-03 00:00:00,Bornholm vil med i fællesskabet,Bornholms Tidende,"Bornholms borgmester, Jacob Trøst, ser store fordele i, at kommunen kommer med i Landdistrikternes Fællesråd.

Bornholms borgmester, Jacob Trøst, ser store fordele for kommunen i at kunne få opbakning til at tale Bornholms sag blandt andet i forbindelse med at blive energiø, mens formanden for Landdistrikternes Fællesråd, Steffen Damsgaard, glæder sig over, at Bornholms Regionskommune ønsker at være med i fællesskabet, der nu omfatter 56 af landets kommuner.

Bornholms Regionskommune træder således ind som medlem af Landdistrikternes Fællesråd, og Jacob Trøst ser frem til medlemskabet og finder det naturligt at indtræde i fællesskabet, der har som mission at skabe et Danmark i balance, hvor det er attraktivt at bo, leve og arbejde i alle dele af landet.

Bornholms Regionskommune er ligesom flere andre yderkommuner udfordret på sin demografi og er som ø ekstra udsat, da der ikke er nabokommuner at læne sig opad. Indmeldelsen i Fællesrådet skal ses som et led i Bornholms bestræbelser på at tiltrække flere tilflyttere og at opbygge et på alle måder mere bæredygtigt samfund.

Borgmester Jacob Trøst siger: - Landdistrikternes Fællesråd arbejder politisk for at skabe udviklingsmuligheder i hele landet. Som ø og yderkommune er det et stærkt fællesskab at træde ind i. Det har også en stor betydning for os, at Fællesrådet arbejder ud fra en grøn helhedsplan. Planen peger på, at landdistriktskommuner skal sikres kompensationer ved at lægge jord til energianlæg, så den værditilvækst, som energianlæggene vil skabe, også tilfalder de lokalområder, det vil berøre.

- Det er super relevant for Bornholm, som står over for at skulle lægge ø til Energiøens landanlæg, siger han og henviser til det grønne udspil, som Fællesrådet præsenterede tidligere på året, Green New Deal.

GOD DIALOG Med Bornholm som nyt medlem runder Landdistrikternes Fællesråd kommune nummer 56. Steffen Damsgaard har siden 2008 haft posten som formand for den overordnede landdistriktsorganisation.

- Vi har i flere år haft god dialog med netop Bornholm og prioriteret at deltage aktivt på Folkemødet på Bornholm hvert eneste år. Derfor glæder det mig at kunne byde dem velkommen i fællesskabet.

Bornholm er en fantastisk ø, men det er også tydeligt, at Bornholm ligesom mange andre ø-og yderkommuner er udfordret af den demografiske udvikling, siger han og tilføjer: - Nu, hvor Bornholm skal være energiø og lægge jord til store energianlæg, er det endnu mere aktuelt for Bornholm at være med. I Landdistrikternes Fællesråd arbejder vi aktivt for at sikre, at landdistriktskommunerne ikke kun bærer byrden, men også høster gevinsterne ved den grønne omstilling. At få det med på den landsdækkende klimadagsorden er et af vores vigtige fokusområder sammen med andre landdistriktspolitiske dagsordener, som jeg er sikker på, at Bornholm kan drage nytte af."
2023-07-07 00:00:00,Ny gruppe: Bornholm skal kunne følge med,Bornholms Tidende,"En ny taskforce ser dagens lys på Bornholm.

Det regionale Arbejdsmarkedsråd har nemlig etableret en arbejdsgruppe, der har fokus på industrien og den grønne omstilling inklusiv Energiø Bornholm. Det gælder både i forhold til de udviklingsmuligheder, det giver Bornholm, men også i forhold til de krav, det stiller til arbejdskraften, hvis Bornholm skal kunne "" følge med"", oplyser arbejdsmarkedsrådet i en pressemeddelelse.

"" Bornholm mangler faglærte. Samtidig oplever man et faldende antal ansøgere til uddannelserne generelt. Taskforcen vil derfor arbejde bredt i forhold til de overordnede rammer og muligheder for uddannelse og indtænke gruppen af unge som en del af løsningen på arbejdsmarkedets behov - både øens egne unge, men også meget gerne unge udefra"", lyder det i meddelesen til pressen.

Taskforcen, der holdt sit første møde i sidste uge, består udover arbejdsmarkedsrådet af aktører på tværs af regionskommunen, erhvervslivet, uddannelsesinstitutioner og fagbevægelsen.

Det er Joan Prahl Parente, der er rådet. jdm"
2023-07-17 00:00:00,Nyansat sættes i spidsen for byudviklingen,Bornholms Tidende,"Annsofie Gundlach er ny leder af Bornholms Regionskommunes planafdeling.

Den uddannede jurist tiltrådte 1.

juli og kommer fra en stilling som teamleder i Miljøministeriet, hvor hun arbejdede med rent drikkevand. Byudvikling er ikke et nyt felt for hende. Fra 2017 til 21 var hun som chefkonsulent i først Erhvervsstyrelsen og herefter Bolig-og Planstyrelsen med at udforme den planlovgivning, som hun skal følge i sit nye job.

- Jeg havde lyst til at komme ud i virkeligheden.

Jeg har arbejdet med lovgivningen og alt det politiske i Erhvervsstyrelsen, så det kunne være sjovt at prøve og se det anvendt i en kommune, siger Annsofie Gundlach til Tidende om grunden til, at hun var interesseret i jobbet på Bornholm.

Tidligere i karrieren har hun blandt andet arbejdet som jurist i Forsvarskommandoen og Natur-og Miljøklagenævnet. Hun er uddannet cand. jur. fra Københavns Universitet i 1997.

JURA OG BYFORNYELSE Stillingen som leder af Plan har været ubesat, siden Søren Møller Christensen sidste efterår forlod posten for at blive konstitueret direktør for energiø-erhvervsprojektet Baltic Energy Island.

Medarbejderne i planafdelingen har ansvaret for at udarbejde lokalplaner og kommuneplaner og være myndigheden, der administrerer i forhold til Planloven. Desuden fylder arbejdet med byudvikling og byfornyelsesprojekter en del i afdelingen, og det var vigtigt, at lederen "" har forståelse for økonomi, fundraising og juridiske spørgsmål"", fremhævede regionskommunen i stillingsopslaget, der tidligere på året blev genopslået, inden det lykkedes at finde den rette."
2023-07-21 00:00:00,Laura Kofod: Grøn erhvervsudvikling uden luftkasteller,Bornholms Tidende,"Kommunalbestyrelsesmedlem Laura Kofod fra Enhedslisten advarer mod at fremtidssikre Bornholm med usikre luftkasteller - energiøen er langt fra et sikkert kort.

Efter sommerferien begynder arbejdet med et tillæg til Bornholms erhvervsstrategi, der skal sætte retning for erhvervsudviklingen i forbindelse med den kommende energiø. Debatten har kørt længe, så det er på høje tid, at ideerne bliver konkrete og kommer ind i et politisk rum, hvor der er mulighed for åbent at tage den demokratiske samtale om Bornholms fremtid. En kæmpe grøn omstilling er påkrævet - også hvis vi ikke selv sætter os i førersædet, så vil et forandret klima med stærke naturkræfter diktere en omstilling af menneskers liv på jorden - herunder erhvervslivet på Bornholm.

En rapport fra CRT viser, at 3.000 bornholmske arbejdspladser er ' klimaeksponerede'. Det vil sige, der er risiko for, at de forsvinder med den grønne omstilling. Det drejer sig om job i både landbrug og industri og udgør en brændende platform for grøn erhvervspolitik på Bornholm.

Energiøen kan betyde, at historisk store investeringer er på vej til Bornholm, og lige nu sætter mange lid til udviklingen i halen på den for at nå den politiske målsætning om at nå 42.000 indbyggere. Men rigtigt mange forhold omkring energiøen er usikre, og skal vi fremtidssikre Bornholm, gælder det om ikke at få bygget luftkasteller, men i stedet satse på et mere solidt hus. Estimater fra CRT, baseret på interviews med nogle af aktørerne bag nogle af de planlagte power-to-x-projekter i Danmark, peger på, at energiøen kan skabe 900 varige job på Bornholm. Cirka halvdelen skal blive til som følge af verdens største power-to-x-anlæg, der modtager strøm ikke kun fra energiøen, men også to tilsvarende store vindmølleparker øst og syd for Nexø, som der igen er stor usikkerhed omkring. Skal anlægget være mindre, så bliver antallet af nye job det også. Et andet, men meget relevant problem, er, at de positive klimaeffekter af power -to-x er tvivlsomme, og man må derfor spørge sig selv, om det giver mening at rette grønne investeringer den vej? Samtidig har de seneste måneder vist, at det økonomiske grundlag for energiøerne, der skulle have været udgiftsneutrale, smuldrer på trods af en ny aftale om, at Energiø Bornholm må koste op til 17,6 mia. offentlige kroner.

Det kan ikke undgå at skabe usikkerhed. Især ikke når beregninger vurderer behovet for statstilskud til at være næsten dobbelt så stort.

Derfor nytter det heller ikke, at vores erhvervsstrategi satser ensidigt på for eksempel en erhvervspark, der er afhængig af power-to-x i forbindelse med energiøen. Vi skal fokusere på, hvordan energiøen blive til gavn for de eksisterende bornholmske erhverv, og hvordan de kan nytænke deres produktion, så den bliver mere klima-og naturvenlig. På at opkvalificere medarbejdere inden for grøn omstilling og på, hvordan der kan skabes erhvervsnetværk, der kan sikre, at bornholmske virksomheder er klar til at byde ind på opgaver i forbindelse med en potentiel energiø og for eksempel testøaktiviteter, som led i udviklingen af fremtidens energi-og ressourcesystemer."
2023-07-22 00:00:00,Førstehjælp til kommunen: Åbn budgettet nu,Bornholms Tidende,"Der er ikke tid til at vente med at spare til næste år.

Bornholm er på vej i knæ økonomisk. Vi vil desværre ikke erkende den økonomiske virkelighed, før det er for sent.

Når man taler om førstehjælp, gælder det altid om at forhindre ulykken i at udvikle sig negativt, inden man behandler de tilskadekomne. Den logik bør kommunalbestyrelsen tage med ind i kommunaløkonomien. Den trænger til førstehjælp for at overleve.

Vi står, som vi alle ved, foran en meget stor økonomisk udfordring for Bornholms kommunale økonomi. Vi mangler mere end 100 millioner kroner i kassen til næste år, næsten alle områder har allerede i år lavet markante budgetoverskridelser, og de seneste to år er hullerne i økonomien blevet lappet ved at tage af den kommunekasse, der nu snart er tom.

Det ser rigtig skidt ud for vores kommunale fællesskab, når vi kigger i krystalkuglen: Vi ved, at befolkningssammensætningen ændrer sig voldsomt i de kommende år til flere ældre uden for arbejdsmarkedet, der betaler færre skattekroner og har brug for flere af de dyre velfærdsydelser, som kommunens skal levere.

Samtidig er tilflyttertallene trods meget snak i bedst fald stagnerende ved hjælp af ukrainske flygtninge, der kun delvist kan indtræde i arbejdsstyrken. De 42.000 indbyggere bliver ved med at ligge helt ude i horisonten bag Skåne.

Sæsonarbejdsstyrken, der hjælper med at klare turisternes behov, betaler i stor grad ikke kommune-skat på Bornholm, fordi de ikke har folkeregisteradresse på øen i september, som er den måned, hvor Skat afgør, hvor man skal betale skat.

Vi håber og drømmer om en stor vækstskabende energiø. Men den er også i fare, fordi den tegner til at blive en milliardstor underskudsforretning på grund af de dyre kabler, der skal trækkes til Bornholm.

Ulykken er sket i kommunaløkonomien, og vi skal naturligvis behandle den tilskadekomne og sikre en bedre økonomi i de kommende år ved at genskabe højvande i kommunekassen.

Men at sætte dieselmotorer i de kommende busser eller sænke kommunalbestyrelsens 8.000 kroner store månedsløn giver nok ikke udslag nok.

Men mens disse ord læses, siver pengene ud af kommunens kasse og gør desværre behovet for indgreb i de kommende år endnu større.

Derfor er der behov for at forhindre ulykken i at udvikle sig nu og her. Det betyder, at budgetpartierne Enhedslisten, Venstre og Socialdemokratiet hurtigst muligt skal åbne 2023 budgettet og skrue ned for det kommunale forbrug allerede nu.

Vi har ikke tid eller råd til at vente."
2023-08-02 00:00:00,Grøn eller ej,Bornholms Tidende,"Bornholm er dejlig, og jeg glæder mig til sommeren er forbi, skriver José Jensen.

Lidt tanker om øen, grøn eller ej: Hvor er det skønt at komme til den grønne og stille ø Bornholm. Sommerferien på Bornholm i år er skøn. Vejret driller lidt, men her er skønt.

Skønt at vide, at man værner om de grønne tiltag. Energiø, økologi, konkurrencen Sol over Gudhjem, naturpleje, byer der udvikles til glæde for de fastboende og os med sommerhus og ikke at glemme, roen, langt fra storbyens ræs.

Når Bornholm bliver en rigtig grøn energiø kan vi jo få lidt billigere strøm. Eller er det bare resten af landet der får glæde af energisikkerhed og måske lavere priser, får Bornholm slet ikke glæde af at lægge land og udsigt til store anlæg? Sørgeligt, at der ikke længere er økologisk mælk fra øen, men heldigvis kan det jo hentes ovre, så vi stadig kan få økologisk mælk.

De mange turister får nok lige priserne på restauranterne til at få et nøk op, men måske falder priserne igen, når turisterne tager hjem.

Bornholm er et fantastisk sted, og de mange, der pukler for at passe naturen til glæde for os alle, skal have en stor tak.

Lidt uhyggeligt, at de mange turister kommer for at nyde, men indimellem glemmer at rydde op efter sig selv og efterlade stedet, som de gerne selv vil se det. Ikke at jeg er tilhænger af skat, men måske nogle få kunne holdes væk ved at opkræve en turistskat til renhold af øen. Lidt fra mange kan gøre meget.

Så er der lige det der med roen. Det imponerer mig, at den grønne ø tillader, at en privat virksomhed kan få tilladelse til at bruge mængder af fossilt brændstof, larme med op til 82 db mod tilladte 45 db for at flyve op til ni gange i timen med turister, der skal se det hele lidt ovenfra.

Skal der laves lidt om på en bygning i de områder der overflyves, skal der søges om tilladelse fra Bornholms Regionskommune, lokalhøringer og op til flere års tovtrækkeri til for at få en tilladelse.

Vil man flyve op til ni gange i timen med mere larm end det for sommerhusområde tilladte forbi de samme områder, skal de berørte ikke spørges.

Bornholm er dejlig, og jeg glæder mig til sommeren er forbi, og støjhelvedet fra helikoptere stopper."
2023-08-04 00:00:00,"Vi holder øje med dem, der bygger",Bornholms Tidende,"Ikke alle ved, hvordan man bygger på en klippeø, skriver Jonna Nielsen.

Verden er i forandring, og Bornholm ligeså.

De store omstillinger vores samfund står overfor, kommer i den grad til at materialisere sig på Bornholm, hvis der skal bygges energiø. Den grønne omstilling bliver altafgørende at sætte i gang og komme i mål med i de kommende år, og bæredygtighed mere generelt kommer til at være centralt, og her spiller byggeriet en helt central rolle. Både når det gælder at bygge energiøer, opsætte solcelleparker mv., men også når det handler om at gøre vores boligmasse mere energieffektiv. Vi skal fyre mindre for gråspurvene, så at sige. Det kræver energirenoveringer.

Alle disse dagsordener vil 3F Bornholm gerne spille en aktiv rolle i at forme og gøre til virkelighed. For der er ingen tvivl om, at hvis vi skal nå i mål, så kræver det at alle aktører samarbejder.

Der er nemlig mange forskellige elementer, som skal gå op i en højere enhed, hvis det skal lykkes.

Der er spørgsmålet om, at vi i de kommende år ser ind i en tid, hvor der kommer til at være massiv mangel på faglært arbejdskraft.

Arbejdsgiverne skriger på ' mere arbejdskraft', men vi mener, at vi bør spørge til de rette - grøn omstilling kræver de rette kompetencer, og det bliver en opgave at sørge for, at vores lokale arbejdskraft har de nødvendige kompetencer. Det vil vi i 3F Bornholm hjælpe vores medlemmer med gennem opkvalificering og efteruddannelse.

Her spiller vores lokale virksomheder også en central rolle, da de skal prioritere, at få deres medarbejdere sendt afsted på efteruddannelse.

Det svarer sig - både for mester og den enkelte, og ikke mindst for vores lokale samfund. Det kunne være struktører (jord & betonarbejdere), som vi ved kommer til at spille en vigtig rolle i den grønne omstilling.

Grøn omstilling handler også om energieffektive bygninger men samtidig handler det også om, at medarbejderne ikke udsættes for asbest og andre farlige stoffer. Det handler om en social og retfærdig grøn omstilling, her kan igen nævnes vigtigheden i efteruddannelse, så medarbejderne kan gå sikkert på arbejde.

Lærlingenes Hus er et eksempel på at renovere og respektere gammelt byggeri, som vi har rigtig meget af her på Bornholm.

Mange inden for byggeriet kan med fordel opkvalificeres fra ufaglært til faglært.

Det vil gavne både den enkelte og Bornholm - ifølge AE-Rådet har det potentielt en større samfundsøkonomisk gevinst at uddanne 2.000 fra ufaglært til faglært end at afskaffe topskatten1. I sidste ende handler det om at fremtidssikre vores arbejdsmarked.

For det er ikke lige meget, hvem der bygger de fundamenter og bygninger, som skal stå de næste mange år, ej heller for Energiøen.

Som vi de seneste år har set, har store udenlandske konsortier sat sig tungt på nogle af de største offentlige byggerier og infrastrukturprojekter. Udenlandske virksomheder uden egne ansatte, som hyrer underentreprenører ind i lange og uigennemsigtige kæder, hvor de med brug af billig udenlandsk arbejdskraft får bygget for fællesskabets skattekroner. Det bør få alarmklokkerne til at ringe.

Det drejer sig for eksempel om Metro Cityringen i København, den nye Storstrømsbro og Nyt Odense Universitetshospital for at nævne et par eksempler.

Hvor vi i starten så omgåelse af overenskomsten med underbetaling af udenlandske kolleger i byggeriet, må udviklingen siges at være forværret markant. Man tror jo ikke sine egne ører, når man hører om de kummerlige vilkår, som udenlandsk arbejdskraft udsættes for. Udover strategisk omgåelse af overenskomsten med underbetaling, er det jo kriminelle aktiviteter, der finder sted. Det skal vi ikke have i byggeriet her på Bornholm. Det drejer sig om alt fra at de udenlandske kolleger bliver udsat for vold og trusler, hvis de melder sig ind i fagforeningen, til hvidvask og fakturafabrikker, snyd med skat og sociale bidrag som pension, falske underskrifter, til såkaldt returkommission, hvor de tvinges til at tilbagebetale dele af deres løn kontant.

Desværre er mange af dem ufaglærte og kender hverken sproget eller deres rettigheder.

Det er udfordrende på mange måder - det er svært at tale med dem og få dem til at forstå deres rettigheder, men de kender heller ikke til hverken materialer eller byggeprocesser.

Man kan kun tænke sig til, om det mon er derfor, mange store offentlige byggerier i disse år bliver både meget forsinkede og dyrere end forventet, fordi kvaliteten er ringe.

Denne problemstilling har ikke tidligere været et problem på Bornholm, men med de nye store byggerier som kommer på Kunstmuseet og ikke mindst energiøen, vil det for os i 3F Bornholm være en stor prioritering, som vi vil følge nøje, så løn og arbejdsforhold er ens for alle, store byggerier som Almegårds Kaserne og Bo42 er blevet vundet af lokale konkurrencedygtige byggefirmaer, som vi har et godt og konstruktivt samarbejde med.

Vi byder udenlandske virksomheder og udenlandske kolleger velkomne i byggeriet - men det skal være på lige vilkår. Ellers undergraver det vores lokale virksomheder fuldstændig, for de vilkår vi har set fra de store byggeprojekter, kan ingen danske eller bornholmske virksomheder for den sags skyld konkurrere med.

Til gengæld har vi gode erfaringer i 3F som vi meget gerne vil dele om hvordan at det undgås, at disse forhold bliver til realiteter her på Bornholm.

På Bornholm har byggeriet traditionelt altid indgået overenskomster, desværre har vi også oplevet nye lykkeriddere i den branche, som vil tjene nogen hurtige penge, og er ligeglade med medarbejdernes ve og vel, her har vi i 3F Bornholm prioriteret kampen om overenskomster, for at sikre at vores medlemmer ikke udsættes for ulige vilkår.

Det kræver bl. a. solide arbejdsklausuler med krav fra bygherre om overenskomstmæssige løn-og arbejdsvilkår i udbudsmaterialet.

Men det kan ikke stå alene. Bygherre skal nemlig også spille en meget aktiv rolle i at sikre sig, at hovedentreprenøren lever op til dette krav i kontrakten. Det gøres ved effektivt at håndhæve og sanktionere klausulen. Og det handler om at komme i gang så hurtigt som muligt, hvis det skal gøres ordentligt. Den proces vil vi gerne bidrage til, så vi sikrer, at det gøres ordentligt fra starten.

I 3F Bornholm kommer vi til at holde et skarpt øje med dem, der bygger. Vi byder udenlandske kolleger ind i fællesskabet i fagforeningen, men vi vil også slå et slag for at den lokale arbejdskraft sættes i spil. Og her tror vi, at vi skal satse på kloge kvalificerede hænder. Ikke alle ved, hvordan man bygger på en klippeø."
2023-08-10 00:00:00,Vi har brug for visionær boligudvikling,Bornholms Tidende,"Vi har alle fantastiske muligheder for at udvikle Bornholm. Men det kræver handling her og nu, mener Ocean Prawns direktør.

Det er ingen hemmelighed, at Bornholm er en relativt fattig kommune, der står over for en udfordrende fremtid.

Regionskommunen kæmper hvert år for at få kommunalbudgettet til at hænge sammen, og vores befolkningssammensætning er skæv, og der bliver flere og flere ældre på øen. Det er på tide, at vi tager et stærkt standpunkt for at vende udviklingen og tiltrække flere arbejdsdygtige folk til Bornholm. Regionskommunen har da også erkendt, at vi har brug for flere borgere, flere arbejdspladser og mere økonomisk vækst, og har sat sig en ambitiøs målsætning om at nå 42.000 indbyggere i 2028. For at opnå denne målsætning spiller en visionær boligudvikling en afgørende rolle.

Som direktør for Ocean Prawns, en af øens største virksomheder, og med en stærk interesse i Bornholms fremtid, skriver jeg dette indlæg for at sætte fokus på behovet for boligudvikling på vores ø.

Bornholm befinder sig i øjeblikket i en yderst gunstig position med et utroligt positivt omdømme, og øen nyder stor interesse og popularitet, ikke mindst takket være begivenheder som Folkemødet, der tiltrækker mange gæster samt turister på øen hele året. Denne medvind bør vi udnytte fuldt ud til at realisere øens potentiale. Projekterne omkring Rønne Havn og den kommende energiø vil åbne for en række nye muligheder og skabe flere arbejdspladser.

Det er afgørende, at vi forstår at udnytte denne medvind og retter fokus mod at skabe en bæredygtig og fremadskuende fremtid for Bornholm.

I erhvervet er vores største udfordring mangel på arbejdskraft og kompetencer, da arbejdsstyrken er for snæver i forhold til efterspørgslen.

For at være attraktiv for potentielle tilflyttere, skal Bornholm levere på hele pakken: gode jobmuligheder, et bredt udvalg af boliger, skoler, pasningstilbud med mere. Vi skal gøre Bornholm til et mere attraktivt sted at bo, så folk er villige til at rykke teltpælene op og opbygge et nyt liv på øen.

Den næste store udfordring er, hvor vi skal huse den potentielle tilstrømning af arbejdskraft og tilflyttere? Er vores boligtilbud bredt og varieret nok til at imødekomme deres ønsker? Jeg mener, at løsningen til den gordiske knude skal findes i en visionær boligudvikling, der både tager hensyn til fremtidens behov og ønsker, og finder en balance mellem bevarelse og fornyelse.

Vi er så småt i gang, idet Ocean Prawns er involveret i to kommende boligprojekter: Æbleløkkerne i Rønne i samarbejde med Bornholms Brand a. m. b. a. og Grynebakken i Svaneke i regi af Jens Møller Gudhjem. Netop disse boligprojekter er vores forsøg på at understøtte udviklingen af Bornholm, og vi oplever stor interesse fra potentielle beboere.

Derfor undrer det os, at sagsbehandlingen ikke prioriteres højere. Boligbyggerier synes ikke at have den nødvendige prioritet, hvilket er stærkt bekymrende, og jeg kunne godt drømme om, at vi var lidt mere på forkant med udviklingen, så kommunens målsætning om de 42.000 indbyggere kan realiseres.

For eksempel har vi som investorer underskrevet aftalen om grunden til Æbleløkkerne i Rønne Syd tilbage i december 2021.

Imidlertid ser det ud til, at vi først kan påbegynde selve byggeriet tidligst medio 2024, og det forventes, at det færdige byggeri vil stå klar i 2025. Vi har ellers været ivrige efter at komme i gang, og har gjort vores for at fremme projektet, men desværre ser byggeriet ud til at være havnet i en administrativ flaskehals.

Jeg håber, at vi lærer noget af processen lige nu, og at vi i højere grad kommer på forkant med udviklingen, så Bornholm er klar til at rykke på de muligheder, der opstår, når investorer og virksomheder banker på. Jeg tror, det er vigtig læring i forhold til den kommende Energiø, og hvad der følger i den forbindelse.

Med vores erfaringer inden for byggeri på Bornholm, vil jeg appellere til, at regionskommunen allerede nu begynder at byggemodne de mulige områder, der kan blive attraktive i fremtiden for virksomheder og investorer.

Vi har brug for en smidig og effektiv sagsbehandling, der giver os mulighed for at handle hurtigt og effektivt, når investorer og virksomheder viser interesse for vores ø.

Bornholm har på mange måder medvind i disse år, men vi må ikke hvile på laurbærrene.

Bornholm har brug for en visionær og fremadskuende tilgang til boligudvikling og byggemodning for at realisere øens fulde potentiale. Der skal udarbejdes en bæredygtig plan for boligudvikling, der ikke kun imødekommer nutidens behov, men også forbereder os på de udfordringer og muligheder, der venter os i fremtiden. Kort sagt, det er nu, der skal investeres i fremtiden.

Ocean Prawns er klar til at understøtte boligudviklingen af Bornholm, men vi har brug for politisk vilje og handling nu."
2023-08-11 00:00:00,Bornholmergyser til 200 millioner kroner,Bornholms Tidende,"Kommunens ansøgning om ekstra støtte er rædselslæsning for alle dem, der tror, at Bornholm har styr på sagerne. Vi står i socioøkonomiske problemer til langt over skuldrene.

Kommunen har netop sendt sin ansøgning om ekstra støtte til vanskeligt stillede kommuner. Her er kunsten at fremstille Bornholm så fattig og udfordret som muligt for at få flest mulige ekstra støttekroner til kommunekassen.

Men selv når man læser ansøgningen med disse briller, er det meget skræmmende læsning.

Vores indbyggertal, der styrer skattegrundlaget, er faldet 2,7 procent de seneste ti år. I resten af Danmark er den vokset 5,9 procent.

39 procent af os er over 60 år og dermed enten ude eller på vej ud af arbejdsmarkedet. Om ti år er det 41 procent.

Vi har en af landets højeste skatteprocenter på 26,2 procent.

Det udsatte børneområde bliver dyrere og dyrere. Til næste år er udgifterne 70 millioner kroner mere, end de var sidste år.

Udgifterne til udsatte børn er i dag 76 procent højere end landsgennemsnittet.

Mere end hver sjette af alle os, der er mellem 16 og 66 år, er på førtidspension. Det bringer os i top tre på landsplan i denne triste disciplin.

Samlet bruger Bornholm 64 procent mere på at forsørge sine svage borgere, end resten af landet gør.

Dertil kommer, at vores havne og kommunale bygninger i den grad trænger til vedligeholdelse og fremtidssikring. Det står mildest talt skidt til.

Skulle lykken ramme os, og de svimlende 200 støttemillioner, som vi søger om, blive sendt, så får vi kun varme af den slags, man opnår ved at tisse i bukserne. Året efter viser vores socioøkonomiske ulykke sig igen, hvis ikke vi ændrer på vores samfund.

Den eneste løsning er, at vores kommunalbestyrelse ved hjælp af kompromiser finder en reel fælles strategi, der kan løfte os med mere end et par el-busser og en varm svømmehal.

Vi mangler i den grad en fælles strategi for kommunen.

Det usikre energiø-projekt er lige nu vores bedste kort på hånden, ligesom vi skal have turbo på byggeriet og gøre os mere attraktive for erhvervslivet for at få gang i væksten.

Bornholm kan ikke genoprettes med små ændringer og ekstraordinær støtte et enkelt år. Der skal desværre helt andre midler til for at løse vores problemer."
2023-08-11 00:00:00,Planer for energiø vækker uro i Sverige,Bornholms Tidende,"De svenske myndigheder er bekymrede for, hvad kablerne til Energiø Bornholm vil betyde for havmiljøet i Østersøen. Beslutning om at nøjes med ét kabelbundt til Sjælland møder dog ros fra Sverige.

En afgørende del af infrastrukturen til Energiø Bornholm er søkablet, der forbinder højspændingsstationen på Sydbornholm til en station på Sjælland. Kablet, som får en effekt på 1,2 gigawatt, skal føres igennem Sveriges økonomiske zone.

Inden sommerferien var de danske myndigheders opdaterede plan i høring, og kommentarerne til miljøkonsekvensrapporten kaster lys over en vis bekymring hos de svenske myndigheder, der sidder med ansvaret for Østersøen. Det viser høringssvarene, som Miljøstryelsen har givet Bornholms Tidende aktindsigt i.

Med tanke på det store antal planlagte infrastrukturprojekter i området finder Sveriges Meteorologiska och Hydrologiska Institut (SMHI) "" det yderst vigtigt, at den samlede miljøpåvirkning bliver så lille som muligt"", når energiøen skal etableres.

Netop af den grund glæder både SMHI og Länsstyrelsen Skåne sig over, at det siden første høring er blevet besluttet, at der blot skal lægges én kabelforbindelse mellem Bornholm og Sjælland. Da projektet var i høring sidste vinter, planlagde Energinet at lægge to kabler á 0,6 gigawatt i to separate kabelgrave.

VIGTIG FOR HELE ØSTERSØEN SMHI gør i høringssvaret opmærksom på, at den sydlige del af Østersøen forsyner den centrale, dybere del af Østersøen med saltholdigt og iltrigt vand, der flyder fra Øresund og de danske bælter. "" Dermed kan lokal påvirkning af den sydlige del af Østersøen få betydning for miljøet i hele Østersøen"", skriver instituttet, som ser flere risici for havmiljøet ved kabelnedlægningen.

"" På de strækninger, hvor søkablet skal beskyttes af stensætninger, kan øget turbulens medføre, at den bundnære strøm blandes med vand nærmere overfladen, hvilket mindsker dens kvalitet og betydning for Østersøens dybvandsområder"".

De hydrologiske institut gentager et ønske, som har været fremsat i tidligere høringsrunder; at de danske myndigheder sørger for at undersøge og sætte tal på, hvordan vindmøllerne påvirker havstrømme, bølger og blandingen af overfladevandet.

Den svenske myndighed med ansvar for vandmiljøet i den sydlige del af Østersøen, Vattenmyndigheten Södra Östersjön, skriver, at den med "" de aktuelle oplysninger ikke kan udtale sig med sikkerhed om kabellægningens påvirkning af de kystnære vandområder"", fordi metoden først bliver beskrevet i detaljer senere.

ADVARER MOD FORMEL FORVÆRRING Fra EU's side stilles krav om, at projekter ikke må forværre den nuværende klassificering af havvandet, påpeger den svenske vandmyndighed, der fremhæver to formuleringer fra Milljøstyrelsens rapport, som vækker bekymring.

- Vattenmyndigheten foruroliges derfor af, at "" Etablering af søkablet vil -uanset anlægsmetoden -medføre, at der vil ske spredning af sediment til vandfasen."" samt "" De potentielle miljøpåvirkninger kan have grænseoverskridende karakter i forhold til Sverige, Polen og Tyskland"", står der i høringssvaret.

I forvejen er der risiko for, at overfladevandet ikke kan opnå "" god økologisk status"" om 5-15 år på grund af overgødning og forekomsten af miljøgifte som zink, skriver vandmyndigheden.

Den svenske landbrugsstyrelse Jordbruksverket fremhæver i dets svar, at det er vigtigt for de danske myndigheder at rådføre sig med relevante aktører i fiskerierhvervet så tidligt som muligt, så arbejdet påvirker fiskeriet så lidt som muligt. For at forbedre sameksistensen mellem fiskeri og energiudvinding og mindske risikoen for ulykker anbefaler Jordbruksverket, at "" samtlige kabler nedgraves eller dækkes til, så fiskeredskaber ikke risikerer at sætte sig fast."" TYSK REAKTION Der er indkommet tre tyske svar på høringen.

På grund af afstanden fra sjællandskablet til tysk farvand har hverken de tyske myndigheder for søfart og hydrografi eller de lokale myndigheder i Mecklenburg/ Vorpommern nogen kommentarer til den danske høring.

Tysklands hær, Bundeswehr, minder de danske myndigheder om, at det er vigtigt at undgå, at kablet kommer i nærheden af et NATO-dykkerområde for ubåde. Da de medsendte kort fra Miljøstyrelsen viser, at kablet skalpassere nord om det militære område, har heller ikke Bundeswehr nogen indsigelser mod energiprojektet.

Den aktuelle høring handler ud over højspændingsanlæggene på dansk jord kun om kablet mellem Bornholm og Sjælland. Der skal også føres et kabel fra Bornholm til Tyskland, som vil blive genstand for en selvstændig høringsproces."
2023-08-11 00:00:00,Olieselskabers kæmpebud på tysk havvind øger optimisme om energiø,Bornholms Tidende,"Overraskende resultat af udbud på tyske havvindmølleparker i Østersøen og Nordsøen får analytikere til at tro på, at markedsprisen er højere, end man regnede med, da udbuddet af Energiø Bornholm blev forberedt.

Energiselskaberne BP og Totalenergies vandt i juli rettighederne til at bygge havvindmølleparker i den tyske del af Nordsøen og Østersøen ved at byde tilsammen 94 milliarder kroner for en samlet kapacitet på syv gigawatt. Prisen er ifølge Jan Behrendt Ibsø, direktør for vedvarende energi i konsulenthuset Cowi, "" overraskende høj"". Han vurderer, at markedsprisen, som er blevet demonstreret i Tyskland, øger muligheden for, at Energiø Bornholm bliver en god forretning for den danske stat.

- Det bør give foranledning til, at man opdaterer business casen for energiøerne. Især med tanke for, at de danske vindforhold er bedre, siger Jan Behrendt Ibsø til finans.dk.

- Det er tydeligt, at bydernes vurdering af værdien af den grønne strøm er væsentlig større end den, myndighederne har regnet med, når man vurderede økonomien i de danske projekter, siger Karsten Capion fra Concito i samme artikel.

Et flertal i Folketinget blev inden sommerferien enige om udbudsbetingelserne for Energiø Bornholm, som med aftalen kan tildeles op til 17,6 milliarder kroner i statsstøtte.

Kort tid efter blev det besluttet at bremse arbejdet med energiøen i Nordsøen på grund af økonomiske usikkerheder ved megaprojektet.

MINISTER HÅBER Klima-og energiminister Lars Aagaard synes, det vil være "" fantastisk"", hvis den danske stat kan opnå lige så attraktive bud. I så fald behøver støtteordningen til Energiø Bornholm ikke komme i brug. Han har bedt embedsværket i ministeriet analysere de tyske bud for at blive klogere på, om energiselskaberne er villige til at betale en højere pris, end man forventede, da statsstøttemodellen for energiøen blev udformet.

- Jeg håber jo, at markedets betalingsvillighed er større, end det der ligger i ministeriets modeller, fordi det betyder større indtægter til det danske samfund og færre omkostninger.

Man skal dog lige spise brød til, for der kan være forskel på det tyske og danske udbud inden for krav til miljø og omkostninger til infrastruktur, siger Lars Aagaard til finans.dk.

Flere andre havvindudbud, der blev igangsat samtidig med Energiø Bornholm, tildeles ikke statsstøtte, men ventes at indbringe den danske stat et milliardoverskud. Det er udgifterne til el-infrastruktur, ikke mindst det lange højspændingskabel fra Bornholm til Sjælland, der har skabt usikkerhed om, hvorvidt Energiø Bornholm kan bygges uden støtte til selskabet, der vinder udbuddet.

Franske Totalenergies, der pumper store mængder olie og gas op fra Nordsøens undergrund, vandt det tyske udbud i Østersøen.

Vindmølleparken er på 1 gigawatt (GW) og skal opføres nordøst for Rügen, blot 20 kilometer fra det areal, der er reserveret til Energiø Bornholm. De øvrige tyske havvindudbud på i alt seks gigawatt befinder sig i Nordsøen, hvor Totalenergies og britiske BP har sat sig på henholdsvis to og fire gigawatt."
2023-08-12 00:00:00,Mindre fragt med Hammershus,Bornholms Tidende,"Der har i årets første syv måneder været en samlet nedgang i antallet af lastbiler og løstrailere på færgeruten Rønne-Køge i forhold til sidste år. Men der er stadig brug for mere kapacitet fremover, lyder det fra to bornholmske transportvirksomheder.

Den bornholmske industri og flere speditører har i lang tid ønsket mere fragtkapacitet på færgeruten mellem Rønne og Køge.

Sagen har sågar flere gange været på dagsordenen i kontaktrådet for trafikbetjening af Bornholm, og rådsformanden, borgmester Jacob Trøst, har besluttet at udfordringerne med kapaciteten behandles fast på rådets møder indtil der er fundet en løsning.

Men tal fra Bornholmslinjens månedsrapporter viser, at der i hver af alle årets første syv måneder har været en nedgang i antallet af både lastbiler og løstrailere på ruten i forhold til de samme måneder sidste år.

Den eneste undtagelse er antallet af lastbiler i januar, der steg med knap 21 procent.

Transportvirksomheden BHS Logistics bekræfter oplevelsen af, at der har været mere plads på Hammershus' vogndæk.

- Der har umiddelbart ikke været udfordringer med at få det ønskede antal trailere med begge veje, siger afdelingsdirektør Mikkel Lund Ørum til Tidende.

- Der kan have været lidt i juni omkring Folkemødet -jeg husker det ikke nøjagtigt.

Behovet for den ekstra godskapacitet har ikke været til stede i de seneste måneder i år.

Er det fordi I har optimeret det, eller hvad skyldes det? - Nej. Man kan sige, markedet for godsflowet har været anderledes i år end tidligere år. Det har gjort, at belastningen ikke har været så stor, som vi har oplevet tidligere.

Hvad er det for nogle mekanismer, der ændrer på det? - Det er spørgsmålet om, hvor meget gang der er i produktionsvirksomhederne rundt omkring, og hvor mange varer vi alle sammen hver især køber til vores private forbrug.

Er det bare et kortvarigt udsving? - Det håber jeg. Det går jeg ud fra, det er, siger Mikkel Lund Ørum.

FALD PÅ 7,9 PROCENT Til og med juli er antallet af løstrailere faldet med 7,9 procent, og antallet af lastbiler er faldet med 3,7 procent på Rønne-Køge.

BHS-direktøren advokerede for et år siden i Tidende for, at Bornholm har brug for en decideret godsfærge og at det største pres på færgen ligger fra start marts indtil begyndelsen af industriferien. Tallene for månederne fra marts til og med juni i år viser imidlertid et fald på knap ni procent for løstrailere og for lastbiler et fald på lidt mere end fem procent -i snit.

Direktøren for Ole Holm Transport, Erik Jørgensen, har også en opfattelse af, at det i år har været en smule lettere at få fragt med på Hammershus.

- Hvis du spørger, om der er rigtig dårlig plads, så har det været værre, siger han.

Skal jeg forstå det sådan, at der har været en lille bedring? - Ja, det kan man godt sige for vores vedkommende.

- Igennem årene er det jo gået op og ned, slår han dog samtidig fast.

Er I begyndt at sende trailere via Ystad? - Nej, det kan vi jo ikke rigtig. Vi sender primært til Køge. Vi kan ikke rigtig bruge Ystad til noget. Det er jo ikke det, de (Bornholmslinjen, red.) ønsker, siger Erik Jørgensen.

' HURTIGFÆRGER OG FRAGT ER IKKE NOGEN GOD KOMBI' Ifølge Bornholmslinjens pr-og kommunikationschef Jesper Maack er kapaciteten steget med Express 1 og Express 5 på ruten til Ystad. Men det er ikke nogen gangbar løsning at sende trailere denne vej.

- Når kapaciteten bliver hævet, så bliver der plads til flere lastbiler på hurtigfærgerne.

Vi har hele tiden sagt: Hurtigfærger og fragt er ikke nogen god kombi -det har det aldrig været. Derfor skal det heller ikke være en løsning.

- Vi tager lastbiler med i en vis udstrækning.

Men hurtigfærgerne er ikke bygget til at transportere gods frem og tilbage til Bornholm, og ruten er bygget til at tage folk og biler med, udvikle turismen og at give beboerne et fleksibelt og frekvent alternativ.

Både hos BHS Logistics og Ole Holm Transport forventer dog, at blandt andet anlægsarbejdet i forbindelse med energiø Bornholm vil skabe et behov for ekstra fragtkapacitet på ruten mellem Rønne og Køge.

- Selvom stormen måske er afblæst nu, så skal man tænke fremad. Man skal være klar til det, Bornholm vil, siger Erik Jørgensen og tilføjer: - Hvis alle de mange hundrede millioner kroner, der skal investeres i Bornholm, skal have gods, så er der ikke færgekapacitet nok."
2023-08-19 00:00:00,"Ministeren smiler, mens befolkningen venter på gevinsten",Bornholms Tidende,"Den nye havvindsaftale betyder, at Danmark kommer til at lægge baghave til meget mere energi end den, vi selv skal bruge. Det er positivt at bidrage til fællesskabet, men det står stadig uklart, hvad og hvornår kommunerne og lokalbefolkningen får noget ud af det, skriver Laila Kildesgaard.

Klimaminister Lars Aagaard (M) blev klappet ind i salen, da Green Power Denmark holdt topmøde torsdag den 1.

juni. Han var ankommet i god tid, var i topform på scenen og tog sig også god tid, inden han forlod Bella Arena.

Han var tydeligvis blandt venner.

Han jokede med, at han havde overvejet at planlægge offentliggørelsen af aftalen -tillægsaftalen for tre tidligere aftaler om havvind -til samme morgen den 1. juni, så hans efterfølger og nuværende direktør i Green Power Denmark Kristian Jensen ville få travlt med at få opdateret sine talepapirer få timer før topmødet.

Det havde han dog været for flink til, så aftalen blev offentliggjort med et doorstep i Klimaministeriet den 30. maj. Det gav de øvrige talere tid til at forberede at rose den historiske aftale om havvind.

Jeg klappede med. Ikke mindst fordi der i rum tid var udgået rygter fra Finansministeriet om, at energiøerne var for dyre og aldrig ville blive til noget.

En del af aftalen handler derfor om, at staten skal have et ejerskab på en femtedel mod at etablere infrastrukturen. "" Vores territorium er noget værd. Det skal vi have penge for af hensyn til dem i husene"", som klimaministeren udtrykte det. "" Vi skal nå vores klimamål, men vi skal også være næstekærlige overfor landbruget og transporterhvervet"", fortsatte han på topmødet.

Aftalen betyder, at Danmark kommer til at lægge baghave til meget mere energi end den, danskerne selv skal bruge.

Det er positivt, at Danmark kan bidrage til fællesskabet, men det er klart, at lokalbefolkninger i flere omgange er blevet stillet i udsigt at få noget for det. At der skal tages lokale hensyn, og at de økonomiske gevinster skal komme lokalsamfundene til gode.

Det er ikke nok med et en biodiversitetsstrategi, der lever op til EU's taksonomi om nogle hjemmehørende arter. Hvis den store plan skal realiseres, skal der bygges rigtig mange anlæg til flydende brændstoffer på land.

Det er en del af ambitionerne hos de 29 kommuner som inden den 1. oktober 2022 gav tilsagn om at lægge arealer til energiparker på land. De ville bare gerne vide, hvad de fik til gengæld. Det ved de stadig ikke noget om.

Kravene til statsligt ejerskab på havet kunne måske kopieres til kommunerne og landjorden.

En af de seneste analyser, der ser på udviklingen i landdistrikter i tilknytning til investeringer i energianlæg fra Center for Regional-og Turismeforskning (hvor jeg sidder i bestyrelsen), peger på, at der ikke kommer en dynamisk udvikling af Energiøer uden, at der har været energivirksomheder i forvejen.

Der kan komme en forgrønnelse, men det kommer ikke af sig selv.

En positiv udvikling skal have en hånd i ryggen. Den skal hjælpes på vej af for eksempel erhvervsfremmemidler, når der ikke er en historik til stede i området, der kan udnytte de nye muligheder.

Landbrug og turisme kan udvikles i en grøn retning, men det sker ikke over natten.

Det kræver for eksempel tilskud til innovationsmiljøer, formidling af mulighederne og moderne boliger til vandrende arbejdstagere.

Lige præcis for Energiø Bornholm er det nævnt i aftalen, at der skal være lokal opbakning til projektet. Beslutning om en eventuel kompensation til landanlægget på Bornholm er dog udskudt til en senere drøftelse sammen med drøftelser om generelle rammer for lokal og kommunal opbakning. Det er tredje gang den bold triller videre.

En del af deltagerne til Green Power Denmarks topmøde blev forsinket i timevis og dukkede først op til eftermiddagskaffen, fordi de kom fra Jylland med meget store forsinkelser. Der var læsset kartofler af både omkring Kolding og på Storebæltsbroen.

Formentlig i protest over den nye kilometerbaserede vejafgift.

Det er ikke alle, der er begejstrede for klimaindsatsen nu, hvor den for alvor rykker over mod transport og landbrug.

Derfor er det værd at overveje, om de områder af Danmark, der kommer til at miste arbejdspladser og skattegrundlag, skal tilgodeses særligt, så det ikke kun er statskassen, men også de berørte lokalsamfund, der får andel i overskuddet af investeringerne i energisektoren.

Debatindlægget har tidligere været bragt i Altinget."
2023-08-21 00:00:00,Toppolitiker: Ikke godt for Bornholm med al den uro,Bornholms Tidende,"Den aktuelle situation i bornholmsk politik svækker i Lea Wermelins øjne chancerne for at skabe gode resultater og sund politik.

Bornholms politik er på den anden ende.

Partier forsvinder, antallet af løsgængere stiger, uroen vokser, pengekassen er tom. Tommere end den har været længe.

Lea Wermelin følger med fra sidelinjen og nogle gange også fra maskinrummet.

Hele spørgsmålet om hvordan man kan have en holdbar kommunal økonomi er ekstremt vigtigt, siger socialdemokraternes repræsentant på Christiansborg. I sidste uge deltog hun i socialdemokraternes budgetog sommergruppemøde på Bornholm, og her var den aktuelle økonomiske og politiske situation et af de store samtaleemner.

- Økonomien vil altid være rettesnoren for os, både kommunalt og nationalt. Og vi har, siden vi kom i regering, virkelig forøget økonomien til landets kommuner. Men den hårde sandhed er, at man jo ikke rigtig kan mærke det derude. Økonomien kan ikke stå alene, siger hun.


AFBUREAUKRATISERING PÅ VEJ

Bornholm skal selvfølgelig have en andel af midlerne fra puljen til særligt vanskeligt stillede kommuner, lyder det fra den tidligere miljøminister.

Lea Wermelin tror imidlertid ikke på, at en udligningsaftale eller særlige puljer kan løse alle problemer.

- Vi har forsøgt at tilgodese de kommuner, der har den dårligste økonomi, med den nye udligningsaftale. Men når der så kommer flere tilflyttere, så mister man i udligning. Derfor kan udligningsmodellen aldrig være det eneste, der skal redde vores økonomi, der bliver nødt til at være en udviklingdagsorden for vores kommune.

Hun mener heller ikke, at mulig støtte fra en særlig pulje kan danne grundlag for en levedygtig kommunal strategi. Det er de bornholmske politikeres pligt at skabe en økonomi, der er i balance.

- Det lokale politiske flertal, altså den politiske konstituering mellem borgmester, Dansk Folkeparti og Enhedslisten, de bliver også nødt til at levere deres bud på, hvordan man kan sikre en holdbar kommunal økonomi.

Hvad kan de blive enige om, hvilket budget foreslår de? De brugte jo også af kassen, da de kom til, og det synes jeg, man skylder bornholmerne et svar på, siger Wermelin.

Derudover er der nye opgaver på vej til kommunen, siger Lea Wermelin. Opgaver, der, hvis de bliver løst rigtigt, ikke alene kan skabe et helt nyt råderum i den kommunale økonomi, men også mere velfærd.

- Vi taler om spørgsmålet om afbureaukratisering: Hvordan kan vi frigive hænder, som i dag bliver brugt bag skrivebordet til at rapportere, dokumentere, melde ind, kontrollere, til i stedet at være der, hvor man rent faktisk møder mennesker? Halvdelen af reglerne er vokset i kommunernes egen have, siger Lea Wermelin. Derfor er det ikke kun staten, der skal bidrage til afbureaukratiseringen.

- Kommunerne skal altså også røre i egen gryde og finde ud af, hvordan kan vi fiske nogle af de ting op, som samlet set gør, at det er helt umuligt gennemskue, hvad der egentlig er af krav. Det kræver enormt meget tid, og vi skal levere på, hvordan får vi ryddet ud i den jungle af regler. Det kommer til at ske i den her politiske sæson, lover Lea Wermelin.

DEN STORE UDFORDRING Midt i alt mørket er der også lyspunkter. Ifølge Lea Wermelin har den kommende enerigø et kæmpe potentiale for Bornholm, hvis man griber det rigtigt an.

- Jeg tror personligt, at energiøen bliver en afgørende mulighed for vækst. Når vi laver verdens første energiø ud for Bornholm, skal det komme os til gavn i form af arbejdspladser og uddannelsesmuligheder. Men vi skal også skabe gode vilkår for virksomheder, som kan eksportere og skabe vækst, og gøre folk interesserede i at flytte til Bornholm.

Det kræver samarbejde på tværs af partierne.

Det bliver måske svært. Indenfor det seneste halve år er Venstre kollapset, der er intern uro hos Enhedslisten og De Konservative, jeres egen Jonna Nielsen er gået. Hvad tænker du om det? - Det er helt vildt, det der er sket i bornholmsk politik. Jeg tror ikke, det er godt for Bornholm med al den uro der er i kommunalbestyrelsen, for det skaber forhindringer for, at man kan nå politiske resultater.

Men Socialdemokratiet kommer til at stille med en borgmesterkandidat, der skal vælges til foråret, og et stærkt kommunalt hold, der kan gøre os fortjent til en større tillid fra bornholmerne, end den repræsentation, der er i kommunalbestyrelsen i dag.

Hvad er det første, vi skal gøre? - Noget af det, som har kendetegnet Bornholm gennem mange år, har været, at vi har haft en meget stærk national stemme omkring vilkårene på Bornholm. Og det er enormt vigtigt lige nu, i forhold til der, hvor vi står som energiø og i forhold til de økonomiske rammer. Opgaven er ikke alene et spørgsmål om at tale med hinanden på Bornholm, men også at få løftet spørgsmålet om muligheder og udfordringer ind på Christiansborg via en kommunalpolitisk stemme. Og det er jo noget af det, Peter (Juel-Jensen, red.) og jeg hjælper med. Men det skal også komme fra en lokal stemme. Og når der så er en masse intern uro i kommunalbestyrelsen og en konstituering af partier, som ikke kan blive enige, så er det meget svært at løfte den opgave for Bornholm, sådan som jeg ser det. Der skal være et politisk projekt, som flertallet kan blive enige om.

I Lea Wermelins øjne bliver den kommende budgetaftale en afgørende test af den nuværende kommunalbestyrelses evne til at skabe en økonomisk holdbar vej for det bornholmske samfund.

- Økonomien er virkelig udfordret. Men som ansvarlige partier er man nødt til at lave et budget, der er holdbart for Bornholm. Det nuværende flertal blev jo valgt på, at de kunne levere mere velfærd, også med den økonomi der er. Så hvordan har de tænkt sig at gøre det? Det tror jeg da, vi er mange, der glæder os til at høre."
2023-08-21 00:00:00,S om næste års budget: Vi skal have det lange lys på,Bornholms Tidende,"Socialdemokratiet går ind til forhandlingerne om næste års kommunebudget med et princip om, at beslutningerne bliver præget af langsigtede perspektiver. ' Bornholm har brug for et fremadrettet politisk lederskab, som får hold i økonomien', lyder det blandt andet fra partiet inden forhandlingerne.

Der skal kigges på langsigtede løsninger, når kommunalbestyrelsen samles til budgetforhandlinger den 4. og 5.

september.

Det er partiets mål for resultatet af forhandlingerne, oplyser gruppeformand Claus Larsen-Jensen til Tidende. Der skal således sikres flerårige aftaler, som ikke ' kun snævert handler om driftsbudgettet, men også skaber et langsigtet perspektiv med udviklingen af Bornholm for øje'. Her nævnes blandt andet potentialet i forhold til etableringen af energiøen, power to x samt en grøn erhvervspark.

På den korte bane er det dog sikkert og vist, at der sandsynligvis mangler 200 millioner kroner før næste års budget er i balance.

Bornholms Regionskommune har derfor søgt om at modtage netop dét beløb fra Indenrigsministeriets pulje for særligt vanskeligt stillede kommuner. Administrationen har allerede udarbejdet et sparekatalog for 119 millioner kroner, med det udgangspunkt, at der tages 40 millioner kroner op af kassen.


VIL IKKE GIVE HOLDNING TIL KENDE

Spareforslagene har selvsamme administration bedt partierne forholde sig til senest den 1. september, oplyser Claus Larsen-Jensen.

Men det kommer Socialdemokratiet ikke til, da sparekravet afhænger af, hvor mange penge kommunen vil få fra puljen for særligt vanskeligt stillede kommuner -og svaret på det kommer ligeledes den 1. september.

- I stedet for at gå igennem et ' alt godt fra havet-sparekatalog', har vi nogle hovedprioriteringer: en folkeskole, der ikke udtømmes voldsomt og et ældreområde, hvor man er påpasselig (med besparelser, red.), siger Claus Larsen-Jensen.

- Sparekataloget på 119 millioner kroner er en grønhøster hele vejen rundt. Vi står som kommunalpolitikere reelt ikke med noget valg. Administrationen har meldt ud, der skal spares 119 millioner, efter der er taget 40 millioner op af kassen, og så skal vi stille med et budgetforslag i balance. Det kan man jo ikke, hvis der ikke er nogle valgmuligheder, tilføjer Larsen-Jensen.

Synes du, det er åndssvagt, I skal sende jeres svar ind samme dag, som kommunen får støttebeløbet at vide? - Ja, det synes jeg da. Det synes jeg er fuldstændig åndssvagt.

Claus Larsen-Jensen mener, at administrationen kunne have præsenteret nogle spareforslag på et mere strukturelt niveau -som går på en omorganisering af kommunen.

Altså besparelser på administrationen? - Ikke kun. Men at man i givet fald samler nogle ting og gør nogle ting på en anden måde.

Problemet er, at Bornholms Regionskommune er indrettet til 42.000 mennesker -men det er der ikke. Der er knap 40.000, og det er det, der giver et driftmæssigt problem, siger Claus Larsen-Jensen.

- Der er ikke kommet nogle forslag om, at man kunne kigge på det på den måde, tilføjer han.

STOP FOR KØB AF FLERE BUSSER På et seminar forrige weekend har partiet dog gennemgået alle spareforslagene og taget stilling til, hvilke forslag der kan støttes -og hvilke der ikke kan.

Men hvor kan der så spares på den korte bane? Socialdemokratiet foreslår selv et et stop for køb af nye elbusser -ud over de fire, der allerede er givet grønt lys til -så længe de gamle dieselbusser stadig kan køre. Der skal altså ske en gradvis udskiftning.

Samtidig foreslår partiet, at kommunen kun holder fast i bygninger, der bruges til ' kommunale kerneopgaver', mens alle øvrige bygninger sælges eller overgår til andet formål.

Hvor er I ellers villige til at gå ind og spare? - Hør nu en gang. Udgangspunktet er 119 millioner kroner. Så skulle vi gå ind og vælge: dét kan vi godt tåle, det kan vi godt tåle, det kan vi godt tåle -for at nå 119 millioner kroner. Det gør vi ikke, fordi vi forventer beløbet bliver mindre..

Så du vil ikke fortælle, hvor I ønsker at gå ind og spare? - Nej, vi vil have fri mulighed for at forhandle.

For os er budgettet et spørgsmål om politiske aftaler, og det betyder selvfølgelig også, at Socialdemokratiet må gå på kompromis nogle steder, hvis det er nødvendigt.

Sådan har alle partier det vel? - Ja. Men vi går ikke ud på forhånd og siger, at besparelser er acceptable på områder, hvor vi reelt mener, de ikke er acceptable.

Det er derfor, vi siger, vi må vide, hvilken økonomi vi snakker om.

Nu vil Socialdemokratiet imidlertid afvente et budgetforslag fra borgmester Jacob Trøst (C), partierne så kan forhandles ud fra, siger Claus Larsen-Jensen.

- Og så er det et helt andet udgangspunkt, vi skal forhandle ud fra end 119 millioner kroner.

Kommunalbestyrelsens andet seminar ombudgettet finder sted tirsdag.


SOCIALDEMOKRATIETS PRINCIPPER FOR BUDGETTET

1. Socialdemokratiet anerkender fuldt ud de udfordringer, som Bornholm står overfor. Derfor har vi som mål, at der kommer et langsigtet perspektiv i de beslutninger, der træffes, så vi kan sikre flerårige aftaler, som ikke kun snævert handler om driftsbudgettet, men også skaber et langsigtet perspektiv med en udvikling af Bornholm: Energiø, PtX, Grøn Erhvervspark, men også udvikling på alle andre erhvervsområder, og at der kommer mere gang i boligbyggeriet.

Den aktuelle udfordring i disse år forsøgte S og V med et budget i 2021 at tage højde for. Konstitueringsflertallet EL-C-DF valgte at åbne budgettet og forværre de økonomiske udfordringer.

Konstitueringsflertallet har ikke formået at præsentere en fælles politik, men blot at fordelt poster og penge. Det er principielt Socialdemokratiets holdning, at konstitueringsparterne burde præsenterede et fælles budget, men intet tyder på, at det er muligt. De har intet fælles politisk projekt.

Bornholm har brug for et fremadrettet politisk lederskab, som får hold på økonomien, men også tilpasser BRK til at skulle servicere de knap 40.000 indbyggere, vi er, og ikke have en forvaltning, der er baseret på de 42.000 indbyggere vi ønsker at blive, men ikke er. Det opnås ikke på et år, men perspektivet skal skabes. Det hindrer da ikke, at man aktivt kan arbejde for at blive 42.000 indbyggere.

2. Udvikling af Bornholm skal have høj prioritet. Der skal sikres en byggesagsbehandling som kommer i et højere tempo, og hvor alle spørgsmål i forbindelse med et byggeri behandles samlet, så bygherrer kender tidsplan og krav fra starten.

3. Socialdemokratiet finder det uholdbart, at vi år efter år, skal foretage smertefulde besparelser på velfærdsområderne - børn og unge og sociale områder.

Vi ønsker at skærme folkeskoler, daginstitutioner og ældrepleje mest muligt.

4. Socialdemokratiet støtter ikke, at alt skal centraliseres i Rønne, men at der fastholdes vigtige funktioner i andre byer/ bysamfund, bl. a. på biblioteksområdet.

5. Socialdemokratiet støtter en ændring på ældreområdet, som indebærer at der bygges mere på tillid og faglighed hos de ansatte, end på regler og kontrol. Vi er indstillet på at en sådan omstilling, kan koste økonomisk, men der må ved omstillingen også opnås synlige positive resultater for de ældre, for de ansattes arbejdsmiljø, men også for økonomien på området.

6. Socialdemokratiet foreslår at skoler, daginstitutioner mv. fjernes for unødvendige kontroller og regler, som på ældreområdet. Regering og Folketing er på vej med en lovgivning på området. Men Bornholms Regionskommune behøver ikke vente på dette, men selv igangsætte en afvikling af unødvendig kontrol og regler, som BRK selv har indført. Gevinsterne herved skal gøres synlige.

7. Bornholm skal gennemføre en bygningsstrategi, hvor kun fastholdes de bygninger, der bruges til kommunale kerneopgaver og at alle øvrige bygninger sælges, eller overgår til andet formål.

8. Socialdemokratiet kan ikke støtte, at der tages penge i de kommunale selskaber til driftsudgifter i kommunen, da det forringer disse selskabers muligheder for at bidrage til udviklingen af fremtidens Bornholm.

9. Bornholm skal fortsat være en Kultur-ø, der kan tilbyde bornholmerne og turisterne spændende oplevelser, og samtidig være et aktiv for at trække flere indbyggere til.

10. Socialdemokratiet har tilsluttet sig, at BAT kan anskaffe sig El-busser til erstatning af dieselbusser. 4 EL-busser er i drift. Økonomien er ikke til, at der foretages indkøb eller leasing af et stort antal busser på en gang, og Socialdemokratiet finder det derfor klogest, at de gamle busser udskiftes i takt med behov for udskiftning. Det medfører også, at man så ikke igen senere skal udskifte mange busser samtidig, men kan klare det løbende.

Det gør udskifter af busser mindre økonomisk belastende.

11. Socialdemokratiet foreslår, at BRK vedtager en Event-og Tilskudspolitik, så der kommer en logisk sammenhæng i de tilskud, der ydes til kulturinstitutionerne.

Og vedr. tilskud til Events skal der indgås åremålskontrakter, som aktørerne kan regne med, men hvor målet er at aktiviteterne bliver selvbærende efter et antal aftalte år, så BRK får mulighed for at støtte nye aktiviteter. 12. Fremme den grønne omstilling på energiområdet og med erhvervene. 13. Socialdemokratiet afviser alle forslag om at mindske demokratiet ved nedskæring i antal Kommunalbestyrelsesmedlemmer, inkl. forringelser af den symbolske betaling KB-medlemmer modtager uden sammenhæng med den anvendte arbejdstid. Socialdemokratiet afviser derfor også en forringelse af bornholmernes muligheder for at stemme rundt på øen. De nuværende 9 valgsteder skal fastholdes."
2023-08-21 00:00:00,Besparelser i byggesagsbehandlingen bliver meget dyrt for Bornholm,Bornholms Tidende,"Byggeri Bornholm advarer kraftigt mod besparelser -i stedet skal der opprioriteres.

I kommunalbestyrelsens sparekatalog for 2024 foreslås der nedskæringer i medarbejderne i "" Byg"" og "" Plan og Miljø"".

Det er meget ukloge besparelser, fordi disse afdelinger udgør selve fundamentet for en fortsat udvikling af hele Bornholm.

Og her tænker jeg ikke kun på erhvervsliv og turisme, men også på vores fælles velfærd, der afhænger af, at folk kan finde et job og en bolig på Bornholm.

Derfor advarer vi kraftigt mod besparelser på dette område og drømmer tværtimod om, at området bliver opprioriteret.

Sagsbehandlingstiden for byggesager har længe været i skudlinjen, og jeg har på vegne af de bornholmske virksomheder ved flere lejligheder udtrykt frustrationer over manglende smidighed og lange ventetider i den kommunale sagsbehandling. Kommunalbestyrelsen tildelte sidste år ekstra ressourcer til "" Byg"", hvilket isoleret også har ført til reelle forbedringer. Imidlertid indeholder en byggeansøgning ofte også forhold omkring regn-og spildevand, hvilket ikke hører under "" Byg"", men derimod i "" Natur og Miljø"", som er blevet beskåret i sine ressourcer. Resultatet er, at virksomhederne i virkelighedens verden ikke oplever en hurtigere byggesagsbehandling, fordi gevinsterne i "" Byg"" populært sagt bremses i flaskehalse i for eksempel "" Natur og Miljø"".

Vi har på ingen måde til hensigt at skose de enkelte medarbejdere, der helt sikkert kæmper deres bedste under de givne rammer. Vi har også forståelse for, at BRK - helt på linje med alle andre virksomheder - skal kæmpe hårdt for at tiltrække kvalificeret arbejdskraft. Vi anerkender også fuldt ud, at BRK som myndighed skal kunne stå på mål for, at love og regler bliver overholdt.

Skal vi for alvor skabe en mere effektiv byggesagsbehandling ser vi tre indsatsområder: For det første skal byggesagen fra start oplyses med alle de nødvendige data, dernæst skal byggesagen sikres et effektivt "" flow"" gennem de forskellige kommunale afdelinger. Og endelig kommer vi ikke uden om, at der bliver tilført de nødvendige ressourcer til hele sagsbehandlingskæden.

Uanset at Bornholms kommunale økonomi er presset, så er det nu engang kommunalbestyrelsens opgave at træffe beslutninger, der på lang sigt bedst gavner bornholmerne. I de kommende år vil Bornholm opleve stigende interesse for investeringer i erhvervs-, bolig-og turismeudvikling, og dertil kommer de mange aktiviteter som følge af Energiø-planerne.

Vi kan dermed forvente et yderligere pres på "" Byg"" og "" Plan og Miljø"", og derfor er nedskæringer den rene gift for Bornholms udvikling. Derimod er der behov ekstra ressourcer, som dog ikke skal stå alene. En byggesag er ofte omfattet af mange regelsæt: brand-og statiske krav, højde-og afstandskrav, miljø-og spildevandskrav, arkitektoniske servitutter etc. De interne arbejdsprocesser skal strømlines således, at byggesagen finder den hurtigste vej gennem alle relevante sagsbehandlere, og hvor beslutningskompetencerne ligeledes er til stede tæt på sagsbehandlingen.

Det er en gammel sandhed, at ingen kæde er stærkere end det svageste led.

Derfor har vi som bygherrer, rådgivere, investorer og entreprenører også et medansvar for, at byggeansøgningerne udfyldes rigtigt fra start. Mangelfulde og fejlbehæftede ansøgninger giver grus i maskinen og skal derfor undgås.

Mange fejl kan undgås ved indledende dialogmøder mellem bygherre og kommune.

Dette praktiseres i en vis udstrækning i dag, og det vil være en god ide at udvide ordningen. Endelig vil information om at udfylde den rigtige byggeansøgning også løse mange problemer - et tiltag som vi gerne være med til at udbrede til vores bornholmske medlemmer.

Der er mange gode muligheder for vækst-og værdiskabelse på Bornholm, og det er hele forudsætningen for, at vi som lille samfund fortsat kan tilbyde job og gode velfærdstilbud, som igen er afgørende for at kunne fastholde og også tiltrække nye borgere til øen. Derfor opfordrer vi til, at kommunalbestyrelsen handler klogt og langsigtet, når de træffer beslutninger om den kommunale økonomi."
2023-08-29 00:00:00,Minister på besøg: Staten vil hjælpe Bornholm til gevinst på energiø,Bornholms Tidende,"Staten er indstillet på at skrue op for samarbejdet med Bornholm om at skabe vækst og arbejdspladser på energiøen. Under kort besøg hørte erhvervsministeren både om grøn erhvervspark, udddannelser og produktion af grøn energi. Penge fra staten vil følge, lod Morten Bødskov forstå.

- Det er nogle rigtig store beslutninger, der skal tages. Jeg har ikke et konkret antal millioner med i lommen. Men der er ingen tvivl om, at der kommer et stærkere samarbejde mellem staten og det bornholmske erhvervsfyrtårn om de store muligheder, som energiøen giver Bornholm.

Det siger erhvervsminister Morten Bødskov (S) til Bornholms Tidende under sit besøg på Bornholm mandag.

Besøget handlede om at drøfte Bornholms muligheder for at få det størst mulige udbytte ud af den kommende energiø.

Konkret blev ministeren opdateret på arbejdet med at skabe en grøn erhvervspark nær energiøens landanlæg. Og på arbejdet med at skabe et miljø for studerende, virksomheder og iværksættere i Rønnes tidligere elværk. Bornholms mulighed for at udvikle og eksportere nye energiløsninger var det tredje punkt, som Morten Bødskov drøftede med projekternes nøgleaktører.

Blandt de cirka 20 deltagere i besøget var også folketingsmedlemmerne Lea Wermelin (S) og Peter Juel-Jensen (V). Også borgmester Jacob Trøst (K) og konsortiet Baltic Energy Islands direktør Søren Møller Christensen deltog i hele programmet.

- At der bliver bygget ud med havvind i Østersøen ved Bornholm et enormt potentiale for vækst. Både i kraft af de havvindmøller, der er på vej, og muligheden for at fortætte områderne og opføre flere vindmøller gennem overplantning, siger Morten Bødskov. PENGENE MANGLER Staten er allerede involveret i arbejdet med at bruge energiøen som motor for vækst og arbejdspladser til Bornholm. Arbejdet finder sted i partnerskabet om Erhvervsfyrtårn Bornholm, hvor både bornholmske aktører og aktører ovrefra også deltager.

- I det bornholmske erhvervsfyrtårn har vi allerede en strategi og en handleplan. Den strategi og den handlingsplan skal skærpes i dag, så vi flytter os fremad, siger Morten Bødskov.

Netop nu skal Bornholms store muligheder dog holdes op imod en meget presset daglig økonomi i kommunen. Først i år har kommunen dedikeret ressourcer og mandskab til kun at arbejde med at virkeliggøre energiøens muligheder. Og de tre årsværk til energiøens sekretariat er i spil, når kommunalbestyrelsen om en uge skal lægge næste års budget.

Uden at sige det direkte talte erhvervsministeren også ind i den virkelighed under sit besøg på Bornholm: Potentialet er stort, men kommunen mangler kræfter til at virkeliggøre det.

- Jeg ser et meget stort udviklingspotentiale for Bornholm i en erhvervspark af grønne virksomheder i tilknytning til energiøen. Og i at udvikle, teste, demonstrere og eksportere nye energiløsninger, siger Morten Bødskov.

- Det betyder, at der er et behov for at sikre, at der er et miljø for investorer. Et udviklingsmiljø.

- Det er det, som vi skal diskutere i dag. Vi skal meget konkret drøfte, hvad vi kan gøre for at skabe for eksempel en grøn erhvervspark og for at udvikle Rønne Havn yderligere, siger Morten Bødskov.


Sagt om Bornholms muligheder

Energiø Bornholm rummer store muligheder for Bornholm og er en unik mulighed for at kombinere grøn omstilling i verdensklasse med udvikling af vores stærke bornholmske virksomheder. Med partnerskabet sikrer vi et stærkt erhvervsliv, som er en vigtig forudsætning for vores velfærd, vores samfund og vores fremtid.

Jacob Trøst (K), borgmester Ambitionerne i det bornholmske erhvervsfyrtårn er store. Vi mener, at energiøer der agerer knudepunkt for havvind, brint og samhandel mellem lande er en forudsætning for at lykkes med den grønne omstilling. Energiø Bornholm bliver banebrydende i det nye koncept og skal være springbræt for udnyttelse af havvindens enorme potentiale. Sammen med resten af konsortiet bag erhvervsfyrtårnet ser jeg frem til at drøfte med erhvervsminister Morten Bødskov, hvordan vi i fællesskab indfrier de store potentialer, som energiøen rummer for både Bornholm og Danmark.

Ulrik Stridbæk, chef for energiøkonomi i Ørsted I Danmarks Erhvervsfremmebestyrelse lægger vi stor vægt på, at udviklingen af danske styrkepositioner også skal komme små og mellemstore virksomheder til gavn. Det kræver et tæt samarbejde, så vi kan være med til at skabe nye muligheder for både erhvervsudvikling på Bornholm og for udviklingen af den danske styrkeposition inden for grøn energi.

Flemming Frederiksen, medlem af Danmarks Erhvervsfremmebestyrelse.

Jeg har ikke et konkret antal millioner med i lommen. Men der er ingen tvivl om, at der kommer et stærkere samarbejde mellem staten og det bornholmske erhvervsfyrtårn om de store muligheder, som energiøen giver Bornholm. Morten Bødskov (S), erhvervsminister."
2023-08-30 00:00:00,Power-to-Vækst,Bornholms Tidende,"Bornholms officielle ja til brintproduktion og en erhvervspark med følgeerhverv til energiøen fylder 12 sider i det udkast, som de bornholmske politikere har fået placeret foran sig. Bornholms Tidende bringer her dokumentet i sin fulde længde.

"" Energiø Bornholm medfører historisk store investeringer på Bornholm, og det giver store muligheder for at skabe mange nye varige arbejdspladser og tiltrække et stort antal tilflyttere.

Med Energiø Bornholm er det derfor realistisk, at Bornholm kan virkeliggøre visionen om et socialt og økonomisk bæredygtigt samfund, herunder kommunalbestyrelsens vision om 1.000 nye jobåbninger og 42.000 indbyggere.

De nye arbejdspladser, som Energiø Bornholm potentielt kan medføre, afhænger i høj grad af, om der etableres produktion af grønne brændsler (power-to-X) på Bornholm.

Power-to-x giver nye lokale ressourcer på Bornholm i form af overskudsvarme, brint og ilt. Disse nye ressourcer er værdifulde og kan danne grundlag for en bølge af nye erhverv og grøn omstilling af eksisterende bornholmske virksomheder.

Med dette tillægskapitel til erhvervsstrategien sender Bornholms Regionskommune en klar invitation til investorer om at etablere power-to-X og andre erhverv på Bornholm. Tillægget sætter en strategisk ramme for, hvordan regionskommunen vil realisere de nye erhvervspotentialer.

Samlet set skal målsætningerne medvirke til at skabe et socialt og økonomisk bæredygtigt Bornholm."" "" Bornholm er tæt på store mængder vindenergi i Østersøen samt tæt på en mulig fremtidig brintrørledning mellem de nordiske lande og Tyskland. Denne geografiske placering gør det særligt attraktivt at etablere vindenergi og brintproduktion ved Bornholm.

Energiø Bornholm omfatter overplantning i vindmølleparkerne, som kan gå til produktion af brint på Bornholm. Derudover er der flere havarealer i relativ nærhed af Bornholm, som forventes udlagt til vindmøller og som også kan føre grøn energi til Bornholm.

Regeringen satser med sin "" Strategi for power-to-X"" på grøn omstilling af energisystemet via grønne brændstoffer, og den vil med strategien nedbringe udledning af drivhusgasser samt fremme danske virksomheders eksport-og erhvervspotentialer.

Bornholm skal bruge sin unikke geografiske placering til at fremme den grønne omstilling af energisystemer samt realisere erhvervspotentialerne lokalt og dermed også drage nytte af den nationale satsning på power-to-X."" "" Den grønne omstilling af energisystemer og de nye lokale ressourcer giver muligheder for grøn omstilling af eksisterende bornholmske virksomheder og nye grønne erhvervspotentialer.

De bornholmske virksomheder får mulighed for at udvikle deres produkter og produktionsprocesser og drage nytte af sektorkobling via for eksempel overskudsvarme og brint i egne processer. Det kan give en konkurrencefordel og fremme grøn omstilling af de bornholmske virksomheder.

Derudover kan Energiø Bornholm og nye lokale ressourcer gøre det attraktivt for nye virksomheder fra det øvrige Danmark eller udlandet at etablere sig på Bornholm med nye erhverv, som supplerer det bornholmske erhvervsliv.

Bornholms Regionskommunen ønsker både at fremme den grønne omstilling af bornholmske virksomheder, men også at tiltrække nye virksomheder og arbejdspladser til Bornholm."" "" En power-to-X produktion på Bornholm åbner mange nye erhvervsmuligheder, som knytter sig til nye lokale ressourcer.

Men overskudsvarme og brint er omkostningstunge at transportere, og derfor vil Bornholms Regionskommune arbejde for et sammenhængende erhvervsareal med brintanlæg og eventuelt andre power-to-X anlæg.

Det vil give mulighed for, at virksomheder, der ser potentiale i at anvende brint og overskudsvarme, kan etablere sig ét sted.

En samlet placering gør også, at virksomhederne selv kan bidrage med ressourcer som kulstof, biomasse, overskudsvarme m. v. til andre virksomheder i samme område.

Bornholms Regionskommune ønsker med en samlet erhvervspark at fremme synergier mellem erhverv i et økosystem, så den ene virksomheds restprodukt kan indgå som ressource for den anden virksomhed.

En erhvervspark kan også omfatte innovation, test-, og demonstration af nye grønne teknologier, og styrke udviklingen af nye grønne teknologier og Bornholms position som testø."" "" Det er komplekst at tilrettelægge en erhvervspark med fokus på synergier i værdikæder.

Virksomhederne skal på den ene side tiltrækkes til at investere og etablere sig på Bornholm.

Samtidig skal man på den anden side udvælge virksomheder, som "" passer ind"" i økosystemet, og som kan aftage og bidrage med ressourcer i økosystemet.

For at fremme udviklingen af en erhvervspark ud fra en økosystem-tilgang er der behov for en samlet organisering i for eksempel et udviklingsselskab. Et udviklingsselskab kan have fokus på at tiltrække virksomheder, men også på at fremme samarbejde med lokale virksomheder om værdikæder.

Et udviklingsselskab kan eventuelt søges helt eller delvist finansieret af private investorer, som ser potentialet i at arbejde med opbygningen af økosystemer baseret på de nye stedbundne ressourcer fra brintproduktion."" "" Bornholm mangler arbejdskraft. Energiø Bornholm og power-to-X forventes at tiltrække arbejdskraft og nye tilflyttere, og det er vigtigt, at nye erhverv på Bornholm bidrager til øen med attraktive og vidensbaserede arbejdspladser, som i mindre grad trækker på den samme arbejdskraft, som de nuværende bornholmske virksomheder bruger.

Derfor er målet med nye energiø-erhverv at skabe nye og varige arbejdspladser, som supplerer Bornholms nuværende erhverv og arbejdspladser.""."
2023-08-31 00:00:00,Kun Enhedslisten går imod produktion af brint på Bornholm,Bornholms Tidende,"DF's Linda Kofoed Persson så i møde, at et flertal i hendes udvalg ville afvise at åbne for produktion af brint på Bornholm. Men efter at løsgænger Heidi Burgedahl kunne godkende Bornholms ja til brint begrænser modstanden sig nu til Enhedslisten.

Der tegner sig nu et ret klart flertal i kommunalbestyrelsen bag, at Bornholm skal sige ja tak, hvis energiselskaber også ønsker at producere brint som en del af deres bud på de tre gigawatt havvind ud for Bornholm, som staten inden længe udbyder.

Mandag stemte kun Enhedslisten imod, da erhvervsudvalget behandlede et tillæg til kommunens erhvervsstrategi, der gør både produktion af brint på power-to-X anlæg og en grøn erhvervspark til officielle mål for kommunen.

Udvalgsformand Linda Kofoed Persson (DF) fortæller, at hun på forhånd faktisk regnede med at komme i mindretal i sagen i sit eget udvalg, og at hun i så fald ville løfte sagen til den samlede kommunalbestyrelse. Her tegnede der sig før mandagens møde et flertal på mindst 13 af de 23 medlemmer for, at Bornholm skal arbejde for at knytte brintproduktion og en erhvervspark til den kommende energiø.

I erhvervsudvalget viste det sig dog, at Heidi Burgedahl (løsgænger) kunne stemme for den reviderede erhvervsstrategi, hvis der blot blev føjet til, at Bornholm "" vil vægte projekter højt, der vil bidrage positivt til Bornholms samlede økonomiske muligheder"".

- Det var skønt at nå så langt så rimelig hurtigt, som det skete. Jeg er positivt overrasket over forløbet. Jeg havde regnet med at komme i mindretal i udvalget, så jeg måtte løfte sagen op i kommunalbestyrelsen. Men det slap jeg for nu, siger Linda Kofoed Persson.

Erhvervsstrategiens nye kapitel om at bygge ovenpå energiøen kom efter, at flere mulige bydere i statens udbud af de tre gigawatt havvind ud for Bornholm havde efterspurgt regionskommunens holdning til at lægge landjord til brintproduktion. Om Bornholm svarede ja eller nej vil spille ind på de bud, som de pågældende virksomheder afgiver til staten.

Derfor regner Linda Kofoed Persson med, at staten allerede nu ved besked med mandagens bornholmske beslutning om at åbne for brintproduktion.

- Jeg tror, at der sidder folk i Energistyrelsen, der følger aktivt med i, hvad der sker på Bornholm i den her sag. Så de ser nok, at vi havde sagen her på og tænker, at den her er vigtig for dem. Energistyrelsen har jo i hvert fald en aktiv interesse i sagen, siger hun.

- Status er nu, at kommunens udviklingsfolk skal føje de 15 ord fra Heidi ind i erhvervsstrategien. Så får vi den tilbage i erhvervsudvalget i september, hvor vi indstiller den reviderede erhvervsstrategi til kommunalbestyrelsen, hvor vi så vil kunne vedtage den endeligt den 12. oktober, siger Linda Kofoed Persson."
2023-08-31 00:00:00,Kultur er dybest set vaner,Bornholms Tidende,"Hvem er i dag de kulturbærende og kulturskabende kræfter?

Vaner skabes i omgangen med andre mennesker, der kommer os nær. Det har tidligere afspejlet sig tydeligt i det tøj vi gik i, i arkitekturen i de huse og byrum vi levede i, i vore landskaber og i måden vi har forvaltet dem på, i maden vi producerede og spiste, i sproget/ dialekten vi talte og selvfølgelig også i håndværket, musikken og kunsten og på alle mulige andre områder.

De vaner bliver i en mere og mere globaliseret verden mere og mere udviskede. Gør det noget? Helt afgjort synes jeg. For os, der føler tilknytning til en egn, er følelsen af egnens kulturelle identitet vigtig for vor selvforståelse og for lysten til at være en del af det fællesskab, den kulturelle identitet repræsenterer.

For en ø som Bornholm, hvor turisterhvervet er et af de bærende erhverv, bliver det også vigtigere og vigtigere at fastholde en kulturel identitet, for det er om noget det, turisterne har fokus på, når de beslutter sig for, hvor de vil holde ferie.

HVOR ER VI PÅ VEJ HEN -OG HVOR DRØMMER VI OS HEN? De primære kulturbærere i det bornholmske samfund var tidligere bønderne. Inklusiv husmændene var der op til 2. verdenskrig knap 5.000 bønder, der sammen med de ansatte repræsenterede næsten halvdelen af befolkningen, hvilket satte sig afgørende spor i øens kulturelle identitet.

I dag har vi cirka 100 bønder tilbage og selv om de producerer mere end de 5.000 bønder gjorde for år tilbage, kan de umuligt længere være de kulturbærende kræfter.

Hvem er så i dag de kulturbærende og kulturskabende kræfter? Tillad mig den påstand, at det i dag er de bornholmske lokalsamfund, repræsenteret ved deres borgerforeninger, idrætsforeninger, menigheder, handelstandsforeninger og museumsforeninger, der er de kulturbærende spillere.

Det er imponerende at se og opleve, hvad selv små samfund magter at løfte af opgaver og arrangementer, der tilsammen bidrager til, at man fornemmer, at den kulturelle identitet her er i gode hænder.

Fastelavn, sankthans, halloween og julens komme bliver markeret overalt på øen.

Det suppleres med by-og havnefaster, loppemarkeder, stævner, udstillinger, musikarrangementer og fællesspisninger men også med byskilte, flagning på mærkedage, juleudsmykning, sommerblomster og ansøgniger til fonde om midler til udstillinger, havnebade, stier, grønne områder mm. Endelig har borgerforeningerne det mandat generalforsamlingerne har givet dem til at være talerør for lokalsamfundene i pressen og med det offentlige. Den nærhed, og det sammenhold det forudsætter, skaber de vaner, der tilsammen bliver til elementerne i en regional kulturel identitet.

Frem til 1970 havde Bornholm 21 sogne, derefter fem kommuner frem til i 2003, hvor vi blev én ødækkende regionskommune.

Kun for at nævne, at centraliseringer ikke har været helt så omfattende, som vi har set det andre steder i landet, da amtet frem til 2003 var meget omhyggelig med at sikre udvikling i alle fem kommuner. Det lever vi højt på i dag, hvor vi har levende samfund på alle dele af øen og det til glæde for de, der søger bolig og for vore turister, der søger oplevelser.

BBS er i denne tid i dialog med Energinet og deres konsulenter Arkitema om energiøen.

Vi støtter den grønne omstilling og ser rollen som kommende energiø som en mulighed, der kan sikre nye arbejdspladser men også give Bornholm en spændende ny grøn profil, hvis ellers bygherren vil tage de nødvendige hensyn. For store vindmølleparker til havs og transformerstationer og elektrolyseanlæg til produktion af grønne brændstoffer til lands klæder ikke det bornholmske landskab og kan anfægte Bornholms omdømme som turistdestination.

BBS efterlyser derfor skovrejsning omkring landanlæggene, der kan mindske indblikket til teknikaliteterne og foreslår skovrejsningen kaldt Elmindingen. Vi foreslår også et besøgscenter -muligvis i samarbejde med NaturBornholm -som kan formidle viden til os og vore turister om de klimaændringer, der er en afledt følge af det hidtil stigende forbrug af fossile brændstoffer. Men som også formidler viden om den omstillingsprocessen fra fossile til grønne brændstoffer som energiøen bliver en vigtig spiller i. Gennem dialog og formidling håber vi at kunne nå frem til, at Bornholms rolle som energiø i den grønne omstilling bliver noget, vi ikke blot kan leve med men noget vi kan blive stolte af -og se som et nyt bidrag til vores regionale kulturelle identitet.

KULTUREN I LOKALSAMFUNDENE Ved kommunesammenlægningen i 2003 stod BRK med nogle budgetposter, hvor de opgaver, der lå bag budgetposterne, måske kunne håndteres af lokalsamfundene mod betaling. Det affødte i 2004 en aftale mellem Bornholmske Borgerforeningers Samvirke (BBS) og BRK om overtagelsen af en lang række opgaver, der tidligere var blevet løst i de fem kommuner. Som vederlag for at påtage sig opgaven fik BBS halvdelen af de hidtil budgetterede udgifter udbetalt til fordeling mellem BBS' 28 medlemsforeninger. Det gav lokalsamfundene de økonomiske muskler, der skulle til for at de frivillige ikke bare kunne løse de ovennævnte opgaver men tillige kunne påtage sig nye opgaver, der kunne sikre træk af en regional kulturel identitet i de bornholmske lokalsamfund.

Et andet vigtigt initiativ i denne sammenhæng udspringer af LAG Bornholms vedholdende satsning siden 90 ´ erne på at yde støtte til iværksættere, der ville bidrage til reetableringen af en underskov af bornholmske fødevareproducenter. I de forløbne 28 år har det affødt over 450 nye arbejdspladser inden for den bornholmske fødevarebranche, et udstillingsvindue for branchen i Gudhjem Mølle, en rolle som i 2015 blev overtaget af Melsted Gård ved etableringen af "" Madkulturhuset Gaarden"" og gårdbutikken i gårdkonen. Det er glædeligt at se, at indsatsen har affødt et voksende udbud af bornholmske fødevarer i øens dagligvarebutikker og at vi i stigende grad på restauranternes spisekort (heraf én med en Michelin stjerne) ser de bornholmske fødevarer brugt i menuerne. Så de bornholmske fødevarer er påny blevet et element i vor kulturelle identitet.

Også kunsthåndværket har siden 90-erne været et fokusområde i LAG Bornholms strategiplan.

LAG ´ en har således ydet støtte ved etableringen af Grønbechs Gård, til kompetancekurser i ACAB ´ s regi og til udstillinger og rejser i ind-og udland for kunsthåndværkerne, som har gjort det bornholmske kunsthåndværk kendt og respekteret. I en grad så World Crafts Council efter et besøg i 2016 året efter kunne meddele, at Bornholm som den første region i Europa nu kunne smykke sig med titlen World Crafts Region i kraft af den enestående kvalitet i det bornholmske kunsthåndværk, man havde set på værkstederne. Så også det bornholmske kunsthåndværk er blevet en del af vor kulturelle identitet.

Det skal afslutningsvis nævnes, at de seneste 25 års arbejde i LAG regi med at styrke såvel fødevarebranchen som kunsthåndværket er sket i tæt samarbejde med kommunerne, Vækstforum amtet, BRK, Business Center Bornholm og i dag med Gourmet Bornholm på fødevareområdet og Makers Island på kunsthåndværksområdet.

Man kunne næsten fristes til at sige, at det kendetegner vor regionale kulturelle identitet, at vi er gode til at arbejde sammen -fordi det giver mening, når vi skal udnytte begrænsede resourcer optimalt.

GAMLE SMALFILM SKAL REDDES En arbejdsgruppe med Ø-Arkivet som tovholder indsamler for tiden gamle smalfilm og DVD bånd med tanke på at få dem digitaliseret, redigeret og tillagt lydspor. Lydsporene indeholder aktuelle baggrundslyde suppleret med en dialog med ældre, der har oplevet den tid, filmene blev optaget i.

Arbejdsgruppen har lige modtaget 100.000 kr fra Sparekassen Bornholms Fond til en indsats, der som mål har inden for det kommende år at kunne præsentere tre håndhulde film med hver et tematisk indhold.

De kan bevidstgøre os om vore kulturelle rødder og kan måske også lære os lidt om den nøjsomhed, der vil være en forudsætning for håndteringen af den klimakrise, vi er landet i.

ET ENKELT HJERTESUK I meget af det nybyggeri vi har set de senere år er den hidtidige kulturelle identitet udfordret.

Selv i eller tæt på vore bevaringsområder tillader man i dag et nybyggeri, der er kendetegnet ved at ville sikre størst muligt rumfang ved brug af færrest mulige materialer.

Disse æskeformede huse uden tagryg og udhæng klæder ikke vore lokalsamfund, når de dukker op som nabo til bevaringsværdige huse i vore byer og det undergraver den kulturelle identitet af vore bybilleder.

Man kunne næsten fristes til at sige, at det kendetegner vor regionale kulturelle identitet, at vi er gode til at arbejde sammen Jørgen Hammer."
2023-09-01 00:00:00,Wermelin: Folkeskolen og campus får noget ud af ny finanslov,Bornholms Tidende,"Folkeskolens svageste elever skal have bedre vilkår, og erhvervsskolerne skal uddanne flere og bedre faglærte. Begge dele vil kunne mærkes på Bornholm, siger Lea Wermelin (S). En milliard kroner til vedvarende energi kan måske hjælpe kommunen, der får meget at se til omkring energiøen.

Flere penge til folkeskolens svageste elever.

Og til erhvervsuddannelserne på Campus Bornholm - og muligvis også til kommunen, fordi den måske kan få del i en milliard kroner sat af til vedvarende energi.

Det er de vigtigste gevinster, som folketingsmedlem Lea Wermelin (S) umiddelbart kan se af det forslag til næste års finanslov, som SVM-regeringen lagde frem torsdag.

I folkeskolerne skal de fagligt svageste elever have ekstra undervisning i små hold.

Dem er der en del af på Bornholm, hvor eleverne ligger under landsgennemsnittet ved eksamen.

Til de elever vil regeringen sætte 350 millioner kroner ekstra af næste år. Og 500 millioner kroner om året i 2028.

- Det er første skridt, hvor vi tilfører flere penge til folkeskolen. Vi kommer senere til at se på, hvordan vi kan give mere frihed til folkeskolerne, så de kan bruge færre penge på dokumentation og flere penge på at undervise, siger Lea Wermelin.

- Det er altid farligt at gætte på, hvor stor en andel Bornholm får af noget, der bliver fordelt ud over landet. Men det er da klart, at Bornholm skal have sin del, og det vil være godt, at folkeskolerne på Bornholm kan få flere midler til at undervise eleverne i mindre hold, siger hun.

Lea Wermelin går ud fra, at finanslovens ekstra penge til de fagligt svageste elever i folkeskolen vil blive givet direkte til kommunen, og at pengene vil blive øremærket.

- Det er jo kommunerne, der står for folkeskolerne, så jeg vil da tro, at pengene kommer ud i kommunerne via et løft i kommunernes bloktilskud, og at de vil være øremærket til at løfte de svageste elever.

FLERE OG BEDRE FAGLÆRTE Campus Bornholm kan se frem til flere penge til sine erhvervsuddannelser, der uddanner faglærte. Regeringen vil på landsplan tilføre 300 millioner kroner mere næste år - og 500 millioner kroner ekstra fra 2026.

- Vi har brug for flere faglærte. Hvis vi skal have et godt velfærdssamfund, så skal vi have bedre erhvervsskoler. Det er en stor prioritet, sagde finansminister Nicolai Wammen (S), da han præsenterede regeringens bud på næste års finanslov.

- På Bornholm handler det i høj grad om campus, og jeg er virkelig glad for den her satsning. Vi har prioriteret erhvervsskolerne højt i mange år, men vi er ikke kommet i mål endnu, siger Lea Wermelin.

- Det vil give et løft til Campus Bornholm og et løft til kvaliteten af undervisning på erhvervsuddannelserne.

Campus vil opleve en forbedret økonomi allerede næste år.

- Vi har brug for rigtig mange faglærte, også når det bliver tid til driften af Energiø Bornholm og i forhold til alle de virksomheder, der vil følge med energiøen, siger Lea Wermelin.

- Da jeg sidst var forbi Campus Bornholm, talte vi blandt andet om at målrette uddannelser til energiøen. Det skal vi tale videre med campus om, siger hun.

DEL I NY MILLIARD? Regeringen vil med sin finanslov også sætte en milliard kroner af under overskriften "" Vedvarende energi på land"". Ifølge Lea Wermelin ved regeringen endnu ikke i detaljer, hvem og hvilken slags projekter, der vil kunne få del i den sum. Men hun ser muligheder.

- Lige nu er der bare blevet afsat et beløb, men vi har ikke helt præcist aftalt, hvordan pengene skal bruges. Men man kan godt se Bornholm ind i en del af det, som de her penge kan komme til at gå til. I og med at Bornholm bliver energiø, er Bornholm med helt forrest omkring at lægge areal til den grønne omstilling, siger Lea Wermelin.

- Samtidig må man spørge, hvordan en udfordret kommune som Bornholm skal løfte den kæmpe plan-opgave, der kommer omkring energiøen. Det kan en del af de her penge måske godt komme til at gå til, siger hun.

Allerede i sidste uge stod det klart, at regeringen også vil sætte en milliard kroner ekstra af til kommunerne og regionerne. På Bornholm vil det tilføre omkring fire millioner kroner ekstra til kommunens hårdt pressede budget.

- Kommunerne har en svær opgave. Men det går godt med dansk økonomi, og vi kan give en ekstra håndsrækning, men det løser ikke alt, sagde Nicolai Wammen torsdag."
2023-09-04 00:00:00,Tre bud på kommunens krisebudget,Bornholms Tidende,"Bornholms politikere kan vælge at samles om det sværeste budget i mange år. Eller nogle af dem kan gå sammen om et bus-budget. Eller nogle andre af dem kan samles om et energiø-budget. Landkort over et politisk landskab, hvor manges nerver er på højkant i de næste to dage.

Tre hovedspor træder frem for, hvordan det kan gå med næste års kommunebudget: Med et underskud på lige omkring 100 millioner det sværeste og hårdeste siden daværende borgmester Winni Grosbøll (S) lukkede skoler sammen med Venstre for snart 10 år siden.

Hullet på de omkring 100 millioner skal mandag og tirsdag bankes helt ned på nul.

Eller i hvert fald meget tæt på nul. For modsat en virksomhed må en kommune ikke budgettere med underskud. Det siger loven ganske enkelt.

Det kan gøres på utallige måder. På måske millionvis af måder. Kommunalbestyrelsens sparekatalog er på lige omkring 200 forslag. Læg hertil en noget mindre rækker af nye ideer, som nogle partier gerne vil bruge nye penge på.

Det er simpel matematik, at så mange størrelser kan kombineres på et utal af måder.

Det er matematik fra 5. klasse. Og en noget mere simpel matematik end at finde de 100 millioner.

Men: De 200 spareideer har ikke alle sammen den samme betydning og vægt. Og nogle forslag sparer kun lidt, mens andre sparer millioner i ét hug. Nogle ganske få spareideer vil slet ikke kunne mærkes nogen steder.

De vil blive brugt som de første.

Langt fra alt er heller lige vigtigt for kommunalbestyrelsens syv forskellige partier og grupper. For Enhedslisten er det for eksempel meget afgørende at holde på alle eller i hvert fald flest mulige af i alt 20 elbusser, som partiet fik sat penge af til på dette års kommunebudget.

Borgmesterpartiet Konservative har mange aktier placeret i ønsket om et klubtilbud for skoleeleverne fra 4. til 6. klasse. Det tidligere Venstre vil i år skære mest muligt kontorhold og administration ud af kommunen.

Sådan fortsætter det rundt om hele bordet.

Og ud af det hele vil der komme et budget tirsdag aften. Spørgsmålet er bare: Hvilket budget? Tre hovedveje tegner sig. Tre forskellige budgetter med vægt på forskellige ting. Tre budgetter båret af forskellige partier. Nemlig de her tre mulige budgetter: 1.

Det første mulige budget er det selvmodsigende: Anført af borgmester Jacob Trøst (K) siger mange i kommunalbestyrelsen, at de gerne vil have det. Men næsten ingen tror på, at det kommer. Nogle siger det måske også mest, fordi det lyder pænt.

Det første mulige budget er det brede forlig, hvor alle partier er med. Eller måske varianten, hvor alle på nær et enkelt er med.

Det brede forlig er, hvad en ekspert som Arne Ullum i sommer anbefalede Bornholms politikere. I lyset af, at kommunekassen er blevet drænet på rekordtid, og at advarselslamperne blinker omkring at blive sat under administration af Indenrigsministeriet, talte chefredaktøren for specialmediet NB-Økonomi her i avisen varmt for, at Bornholms politikere nu rykker sammen i bussen.

Spørgsmålet er selvfølgelig bare: Hvilken bus? Det brede forlig forudsætter, at alle er parat til at give sig. Ingen kan få alt, hvis alle skal samles. Og her har ingen mere at miste end Enhedslisten, der blev den helt store vinder af spillet om dette års kommunebudget.

20 elbusser købt eller leaset over bare to år fik Enhedslisten. Næsten hele BAT's flåde af busser sat på el på rekordtid. Til en samlet pris på op til 102 millioner. Enhedslisten måtte knibe sig i armen, men jo: Det blev virkelig muligt.

Skal alle med i det brede forlig, kan alle de busser ikke komme så hurtigt. For skal de det, er der ingen penge tilbage til, at også andre partier kan få ønsker opfyldt og kunne "" se sig selv i budgettet"", som man siger.

Og kan et eller flere partier ikke se sig selv i budgettet, vil de normalt ikke gå med i budgettet.

Så det brede forlig forudsætter, at elbusserne kommer i et langsommere tempo.

Og jo, det må stadig være busser på el. For bliver busser på diesel løsningen på problemet med BAT's gamle busser, så er det pludselig Enhedslisten, der ikke kan se sig selv i budgettet. Og så er man lige vidt i forhold til den med det brede forlig.

Det bliver tæt på over Enhedslistens lig at skære antallet af elbusser ned. Og skal Enhedslisten endelig gøre det, skal Morten Riis og hans seks gruppefæller have det meget dyrt betalt.

Det skaber med det samme to problemer: Der er ikke rigtig penge til noget at købe Enhedslistens gunst for. Og selv hvis der var, ville de andre partier ikke kunne betale med noget, der er lige så vigtigt som busserne for EL.

Så Enhedslisten håber såmænd nok på det andet mulige budget. Vejen til det handler om, at de samme tre partier som sidste år går sammen om endnu et budget: Enhedslisten, Socialdemokratiet og de to, der dengang hed Venstre: Løsgængerne Søren Schow og Heidi Burgedahl.

Det er hvad Enhedslisten forventer, har partiet meldt officielt ud. Man forventer, at de to andre grupper står ved sidste års aftale - og dermed også på at skaffe 20 elbusser i en fart.

Søren Schow og Heidi Burgedahl er med.

Deres klart mest sandsynlige vej til igen at komme med i kommunebudgettet er ved at gentage sidste års forlig. Så der står 20 elbusser over to år i Schow og Burgedahls Excel-ark.

Problemet er Socialdemokratiet. S har slået bak på busserne. De skal stadig køre på el, men de kan ikke længere komme i det tempo, som man troede sidste år, har S meldt ud de sidste par måneder. Stadig mere klart for hver gang. Karen Lynn Jacobsen (S) er glasklar omkring det i dagens avis.

At S har fået kolde fødder om busserne er en af de to største forhindringer mod "" bus-budgettet"". Mere om den anden senere.

Socialdemokratiets bus-skepsis er også den faktor, der trækker mest i retning af det brede forlig.

Scenariet handler om, at Socialdemokratiet står fast på, at busserne skal komme i et lavere tempo. Og at S på et tidspunkt mandag eller tirsdag begynder at tale seriøst med de partier, der helst vil helt af med elbusserne: Dansk Folkeparti, Konservative og Bornholmerlisten er sikre deltagere her. Kristendemokraterne kunne også godt tænkes at slutte sig til sådan en snak.

Skal Enhedslisten give køb på et antal elbusser, vil det mest oplagt skyldes, at partiet stirrer ind i noget, som EL betragter som værre endnu. Nemlig at Socialdemokratiet og de borgerlige partier begynder at tale om for eksempel dieselbusser.

Skulle det ske, kan man langt fra udelukke, at Enhedslisten godt vil slå et antal busser af og sætte tempoet ned med at skifte til el. Det vil i så fald med det samme save mange centimeter af den største knast, der forhindrer det brede forlig.

Går det derimod sådan, at Enhedslisten går alene i snedkerværkstedet med Socialdemokratiet og de to tidligere Venstre-folk, så trækker det hen mod bus-forliget. Det kunne for eksempel handle om at skaffe busserne over tre år, måske endda fire. I stedet for de nu planlagte to år.

Det kan godt ske. Busforliget er ikke umuligt. Men det er der et også tredje forlig, der heller ikke er.

Det tredje mulige budget er energiø-budgettet.

Kun Enhedslisten og de to tidligere Venstre-folk er imod, at kommunen skal investere i at bygge en grøn erhvervspark ovenpå energiøen. Og begynde at planlægge for brintproduktion på Bornholm.

Socialdemokratiet og de borgerlige partier (undtagen altså Schow og Burgedahl) er derimod for, og de udgør flertal. De udgør endda det samme flertal, der er skeptiske over for eller helt imod elbusserne.

Derfor handler energiø-budgettet om, at Socialdemokratiet denne gang siger farvel til Enhedslisten og indgår et blåt budgetforlig.

Skal der fremadrettet politik på bordet også, er det mest nærliggende at flytte penge fra elbusser til energiø.

Socialdemokratiet har direkte stillet investeringer i energiøen op som det ene af partiets tre pejlemærker om budgettet. Og den del af pakken får Enhedslisten, Schow og Burgedahl ikke let ved at levere.

Som også før: De gør det tidligst for at undgå det, som de betragter som værre endnu.

I så fald kan det ende med et "" lidt energiø og en smule færre busser""-budget med de samme deltagere i forliget som sidste år.

Midt i alt det her står borgmester Jacob Trøst (K). Hans vigtigste mål er der ingen tvivl om: Han skal pine død med i budgettet i år. For han kom det jo ikke sidste år.

Hans mål er det brede forlig, men hans nok bedste chance er energiø-forliget. Og hans skrækscenarie er indlysende: At de samme tre grupper som sidste år igen går i enrum uden ham - med et flertal.

Skulle det ske, vil Jacob Trøst ikke have noget at handle med. For bare at komme med i budgettet vil han da være nødt til at slutte sig til hvad S, EL og de to løsgængere end måtte være blevet enige om.

Og man kan godt tale for, at det da vil være i de tres interesse også at få borgmesteren med. Det ser pænere ud, simpelthen.

Gruppen af bornholmere, der sidste år havde medlidenhed med den nye borgmester, rækker også ind blandt Socialdemokratiets vælgere. Den rækker endda hele vejen ind blandt de vælgere, der ved sidste valg stemte Enhedslisten for første gang i deres vælgerkarriere.

Først og fremmest af hensyn til de vælgere kan Enhedslisten og Socialdemokratiet godt bruge det til noget, hvis borgmesteren også er med. Men særligt selvfølgelig hvis han ikke har haft alverden at sige om det budget, som han går med i.

Den sidste variant er måske mest kuriøs.

Det sker nok ikke, men lad os alligevel tage den her til sidst.

Det ret usandsynlige fjerde scenarie handler om, at Socialdemokratiet får to forskellige tilbud. Og at meget afgørende Socialdemokratiet så bliver internt uenigt.

Om at Karen Lynn Jacobsen som den mere blå socialdemokrat vil have et energiø-budget, mens mere venstreorienterede Maria Fromseier Kjærgaard vil have et bus-budget.

I så fald er der 11 for det ene budget og 11 for det andet blandt forhandlerne oppe på bakken. Og det afgørende tolvte mandat? Tja, det tilhører såmænd Claus Larsen-Jensen, til daglig socialdemokratisk gruppeformand, men under forhandlingerne bortrejst til Grønland.

Igen: Det virker meget usandsynligt.

Men denne kommunalbestyrelse er ikke helt almindelig. Den er latent eksplosiv og har overrasket før. Så skulle det ske, så husk hvor De læste det først."
2023-09-06 00:00:00,Kulturhistorien - et væsentligt aktiv,Bornholms Tidende,"Kulturen er med til at skabe debat og finde fælles fodslag.

Kultur er et bredt begreb og næsten ikke til at definere som noget konkret.

Når jeg her skriver om kultur, er mit udgangspunkt kulturhistorien.

Jeg sidder i Kunst-og Kulturhistorisk Råd som repræsentant for kulturhistorien og er i mit daglige virke leder af Bornholms Ø-arkiv og uddannet historiker.

Så i dette indlæg er det derfra min verden går.

Vi har på Bornholm en stærk forhistorie, både når vi ser tilbage på arkæologien og på den nyere historie. Det er en forhistorie, som man på øen er meget bevidst om og som i stigende grad er blevet set brugt i kommerciel forbindelse.

Det er en kulturbærende identitet, som mange i høj grad tager på sig i form af f. eks.

tatoveringer af Bornholm eller plakater i stuen.

Men på trods af det oplever vi i rådet, at kulturhistorien er underrepræsenteret i ansøgningerne.

Det vil sige, at selvom Bornholm i høj grad har en betydning og vi tager det på os som en identitet, så er der ikke så mange initiativer med grobund i kulturhistorien på øen, som ønsker hjælp fra rådet.

I en årrække har man inden for kulturområdet haft fokus på madkultur og kunsthåndværk.

Der har man virkelig formået at sætte en dagsorden og skabe en stærk historie, som der kan bygges videre på. Det har krævet hårdt arbejde fra alle sider at nå dertil, hvor man er i dag. Der har været taget initiativer, som har fungeret som katalysatorer for nye ideer og tiltag. Noget er lykkedes, andet er ikke. Men det har været i et bredt forankret samarbejde som har åbnet op for mulighederne og har vist, at når vi står sammen, så rykker det noget.

Kan vi mon hente inspiration fra disse initiativer? Kan bygningen af et nyt kulturhistorisk museum og et nyt magasin, hvor vi samler Bornholms Museum og Bornholms Ø-arkivs samlinger og forhåbentlig også samler de to institutioners medarbejdere på samme adresse, være medvirkende til at skabe en grobund for nye samarbejder, som kan virke som en katalysator på det kulturhistoriske område? Vi lever i hvert fald i et håb om, at det vil give os nye muligheder.

Men måske er det ikke så nemt. Vi er ikke alle rundet af det samme, selvom vi overordnet set har Bornholm som vores udgangspunkt.

Så min historie er ikke nødvendigvis din historie.

Kultur er ofte ikke noget vi tænker så meget over i hverdagen, selvom det er en stor del af vores hverdag - den er der "" bare"", til den ikke er der mere.

Derfor er det godt nogle gange at blive mindet om -hvad er vores kulturhistorie her på øen, hvad er det vi er rundet af? Hvilke historier danner vores baggrund og hvilke fortællinger vil vi gerne viderebringe til de næste på øen? Bornholm har gennem tiden været udsat for mange forandringer, som har påvirket øen og vores kulturelle identitet.

Til tider har det ramt øen uforudset, og det har taget noget tid at komme sig over slaget, få vendt skuden og finde et nyt ståsted.

Nu er vi også ramt af forandringens vinde, såsom energiø, men denne gang ved vi, de kommer, og vi kan aktivt vælge at være en medspiller. Der er ingen tvivl om, at uanset om vi ønsker det eller ej, så vil øens selvforståelse og vores kulturelle identitet blive påvirket.

Vi skal ikke være så bange for forandringen.

Men ofte er det sådan, at man må kende sin fortid for at kunne bygge fremtiden, og det er her, jeg tror på, at vores kulturhistorie er en vigtig spiller.

Kulturhistorien kan trække tråde mellem fortid og nutid, men den handler i høj grad også om det, som sker lige nu og her.

Man kan ikke sige, at der er "" en"" særlig stærk bornholmsk kultur eller historie, som vi skal udvikle. For hvem vælger hvilken historie eller hvilke kulturelle emner, der er de vigtigste? Det er ikke bare en historie, som skaber fortællingen om Bornholm. Det er mange historier, som smelter sammen og skaber en kulturel identitet på øen.

Det er mere væsentligt at skabe en ramme, hvori formidlingen af den bornholmske kulturhistorie kan udvikle sig.

Det kan være fysiske rammer, og på Bornholm har vi den unikke ramme, at vi er i et samlet geografisk område, hvor vi ikke skal arbejde på tværs af kommunegrænser og lignende, som kan give begrænsninger andre steder i landet. Men det kan også være en ramme skabt af et samarbejde mellem et bredt spekter af aktører -ingen kan stå alene.

Det er både de professionelle institutioner, de frivillige, som yder en stor indsats rundt på øen, og kommunen, der skal være med til at skabe sammenhængskraft indenfor kulturen.

Man skal se kulturhistorien og dens aktører som et væsentligt aktiv, der kan bidrage til turismen samt spille en rolle i at danne kulturel identitet for øen. Det vigtigste er, at vi taler sammen. Kultur kan bidrage med så meget. Vi vil ikke altid være enige om, hvad der er op og ned, rigtigt eller forkert. Vi kommer til at have hver vores forståelse og oplevelse af tingene, men det er det, kultur også kan - skabe debat og finde fælles fodslag."
2023-09-08 00:00:00,Her skal der også spares - og her er følgerne af det,Bornholms Tidende,"Anden og sidste del af regningen for budgetforliget går i vidt forskellige retninger: Socialt udsatte, borgerforeningerne, erhvervsprojekter, truede planter og dyr samt idrætshallerne er kun eksempler fra en liste, der ikke er komplet. At de mange elbusser først blev savet fra forhindrer konsekvenserne i at blive endnu større.


Social, psykiatri og handicap

Beboere i botilbud 2,6 million kroner 146 bornholmere bor på de seks botilbud under Center for Psykiatri og Handicap. De vil opleve at få færre støttetimer og mindre kontakt til personalet. Anslået vil seks medarbejdere miste deres job, men ingen af botilbuddene har fuldtidsansatte, og flere ansigter end seks vil derfor forsvinde. Sparekataloget talte om "" en markant forringelse af det nuværende serviceniveau"" og "" store negative konsekvenser for muligheden for at tilbyde den nødvendige og specialiserede indsats"".

Mindre rengøring på botilbud 500.000 kroner Beboerne på de seks botilbud vil få den samme mængde hjælp til rengøring som alle andre på Bornholm, der får hjælp til rengøring.

Beboernes lejligheder vil blive mere beskidte end i dag.

Værestedet Blæksprutten lukker 1,17 million kroner Blæksprutten er for meget udsatte bornholmere, der ikke ønsker at bruge kommunens tilbud. Psykiske lidelser og misbrug er udbredt blandt de mindst 250 brugere og pårørende, der bruger tilbuddet på årsplan.

Blæksprutten har hjulpet brugerne med kontakt til for eksempel familie, hospital, psykiatri og sagsbehandler. Medarbejderne mister deres job.

Gratis kørsel til fysioterapi 1,4 million kroner Nogle bornholmere med varigt nedsat funktionsevne går gratis til fysioterapeut, og hidtil har de også haft gratis kørsel.

Men det er kommunen ikke forpligtet til at tilbyde, og nu forsvinder den gratis kørsel så.

Støtte til Kvindekrisecentret stopper 225.000 kroner (450.000 kroner fra 2025) Kvindekrisecenter Bornholm afgjorde ved en ekstraordinær generalforsamling i januar, at det ønsker at blive en selvejende institution.

Dermed bortfalder kommunens tilskud til centret.

Plantagen lukker 407.000 kroner Plantagen udenfor Svaneke har i de seneste år hjulpet socialt udsatte bornholmere med at få det første fodfæste til at komme ind på arbejdsmarkedet. Siden foråret har det stået klart, at det arbejde står til at fortsætte på Melstedgaard, hvor et nyt projekt kan være på vej. Plantagens brugere vil i så fald flytte med til Gaarden - men jokeren er, at Melstedgaard-projektet endnu ikke har sin finansiering fra fonde på plads. Siger fondene nej, vil der være en ny situation.

Tværgående sundhedsteam 500.000 kroner Den sparede halve million er en såkaldt rammebesparelse, hvor det tværgående sundhedsteam selv skal finde ud af, hvordan pengene skal spares. Det er derfor uvist, men teamet var på sparekataloget med tre separate forslag, der ville ramme henholdsvis sundheds-og ernæringskonsulenten, frivillighedskonsulenten og en demensrådgiver.

Kun at spare én af de tre funktioner væk vil ikke kunne indbringe den halve million, som forligspartierne kræver.


Job og erhverv

Færre på sygedagpenge 5 millioner kroner (7,5 millioner kroner fra 2025) Den her er spændende: I regi af konsulentfirmaet Marselisborg vil kommunen sende 150 modtagere af sygedagpenge på kursus for at få dem hurtigere tilbage på arbejdsmarkedet.

Den Sociale Kapitalfond lægger 2,2 millioner kroner oven i over to år - mod at få en andel af de penge, som man venter, at kurserne vil spare kommunen for i sygedagpenge. Det er den ene joker.

Den anden kommer på bordet, hvis kurserne alligevel ikke giver så gode resultater som ventet. I så fald vil der allerede næste år mangle nogle af de fem millioner, som forligspartierne budgetterer med at spare på sygedagpengene.

Reparationscaféen i Nexø 195.000 kroner Kommunen stopper med at bevilge penge til reparationscafeen på Møbelfabrikken i Nexø, der åbnede for fem år siden. Det vil ifølge sparekataloget "" sandsynligvis betyde, at reparationscafeen lukker, og at Møbelfabrikkens arbejde med cirkulær økonomi vil ophøre"". Reparationscafeen er drevet af frivillige, men afhængigt af Møbelfabrikkens reaktion kan de mistede penge komme til at koste job.

Forskellige erhvervsprojekter 525.000 kroner Kan ramme på vidt forskellige måder, for pengene bliver taget fra den pulje til projekter, som udvalget for erhverv, boliger og beskæftigelse råder over. Puljen har hidtil støttet så forskellige ting som en stor international udstilling på Glas-og Keramikskolen, det nye julemarked i Nexø, fremtidsplanen for Destination Bornholm, at oprette energiø-knudepunktet Baltic Energy Island og det fremstød, som Business Center Bornholm lavede for at få flere unge faglærte. "" Det er administrationens vurdering, at størsteparten af ovenstående projekter ikke ville finde sted uden støtte fra EBBUs tilskudspulje"", hed det i sparekataloget.

Dette års ansøgningsrunde bliver ikke gennemført.


Fritid og kultur

Pulje til lokalsamfundene (1) 400.000 kroner Rammer alle 28 borgerforeninger på Bornholm, der hidtil har delt 1,8 million kroner fra kommunen mellem sig efter en fordelingsnøgle.

Det beløb bliver nu skåret ned med 22 procent.

Pulje til lokalsamfundene (2) 113.000 kroner Borgerforeningerne har desuden kunnet søge penge fra fritids-og kulturudvalgets pulje til projekter. Det kan de snart ikke mere.

Selvejende kulturinstitutioner 450.000 kroner Bornholms Museum, Bornholms Kunstmuseum, Middelaldercentret, NaturBornholm, Svanekegården og Grønbechs Gård mister penge. Alle seks kulturinstitutioner mister den samme procentvise andel af deres hidtidige støtte. Bornholms Museum tager næsten halvdelen af smækket ved at skulle afgive 222.000 kroner. Vil ifølge sparekataloget kunne "" medføre en forringelse af de berørte museers tilbud og deres evne til at løfte deres kerneopgaver"".

Kulturaftalen med staten 0 kroner (461.000 kroner fra 2025) Efter 10 år med en kulturaftale med staten vil Bornholm nu ikke forny den. At bringe kultur til børn og unge og at bruge kultur til at fremme sundhed har været hovedmålene.

Skoletjenesten Bornholm er også finansieret af aftalen og må sandsynligvis stoppe.

Staten og Københavns Kommune har samlet bidraget på næsten lige fod med kommunen.

Dermed forsvinder der kultur for et større beløb end det, som kommunen her sparer.

De selvejende haller 500.000 kroner Bornholms syv selvejende haller og to svømmehaller skal deles om at tage smækket.

Den enkelte hal bestemmer selv hvordan.

Ifølge sparekataloget med konsekvenser for "" befolkningens sundhed og trivsel"", fordi idræt udgør "" en væsentlig brik"" heri.

Små biblioteker i fare 0 kroner (350.000 kroner fra 2025) Det bliver ikke til næste år, men...: De mindre biblioteker udenfor Rønne var på sparekataloget med to forslag, hvoraf det ene ville lukke dem alle sammen. Næste år sker der ingenting, men forligspartierne sætter med budgettet også gang i at "" gentænke biblioteksområdet"".

De tanker skal ifølge budgettet munde ud i, at kommunen sparer 350.000 kroner fra næste år igen.


Klima, natur og miljø

Elbusser 43 millioner kroner At aflyse elbusserne letter næste års budget for det i særklasse største sparede enkeltbeløb.

Også budgettet for 2025 bliver betydeligt lettet: Med 35,7 millioner kroner. Til gengæld støder der for hvert år herefter voksende udgifter til at lease enten el-eller brintbusser.

Indebærer at de første CO2-neutrale busser efter planen først ankommer midt på året 2025.

Varieret natur, truede arter 610.000 kroner Aktører udenfor kommunen har de seneste fem år kunnet søge penge til projekter for at skabe en mere varieret natur og beskytte truede arter. Vil ifølge sparekataloget medføre "" mindre varieret natur, hvilket på sigt kan påvirke hele øens økosystem negativt"". At spare pengene væk vil ifølge kataloget desuden være "" i modstrid med principperne i kommunens naturpolitik om at give mere plads til naturen"".

Vinterberedskab 3,5 million kroner (kun næste år) Ingen sne til vinter, tak: Sidste vinter var mild, så vintertjenesten venter at få penge til overs i år. De ubrugte penge flyttes til næste år, hvor man så kan reducere det normale budget med det samme beløb. Ifølge sparekataloget dog med risiko: "" Bliver det en vinter ud over gennemsnittet i forhold til sne og glatførebekæmpelse, vil der i de efterfølgende år skulle hentes et underskud, hvilket kan betyde færre midler til investering i nyt materiel."" Vedligeholdelse af bygninger 4 millioner kroner (kun næste år) Kun 734.000 kroner til akutte opgaver vil næste år være puljen til at holde kommunens bygninger ved lige. De vil derfor forfalde en smule hurtigere end ellers, men sparekataloget forudser "" ingen"" konsekvenser.


Diverse

Ungerådet 100.000 kroner Ret nyoprettede Bornholms Ungeråd mister 71 procent af sit budget og vil næste år kun have knapt 41.000 kroner tilbage til aktiviteter. Ungerådet er båret af ulønnet aktivisme hos ikke mindst rådets formandskab, og de præcise konsekvenser vil komme meget an på formandskabets indstilling. Sparekataloget nævnte ingen specifikke konsekvenser.

Folkemødet 700.000 kroner Folkemødet var på sparekataloget med en halv million kroner, men forligspartierne gik længere endnu og sparede 700.000 kroner.

Kan ifølge sparekataloget koste job i Foreningen Folkemødet. Vil desuden sandsynligvis føre til færre gæster på Folkemødet og et mindre Folkemøde med højere gebyrer for aktører, der vil deltage. Afhængigheden af sponsorer bliver større og programmet forventeligt ringere.

Bornholms Ø-arkiv 270.000 kroner (540.000 kroner fra 2025) Bornholms overordnede lokalhistoriske arkiv bliver forringet. Kan betyde kortere åbningstid og længere ventetid for brugere, der beder om materiale. Kan koste job."
2023-09-09 00:00:00,Energiø Bornholm - spild af alles energi,Bornholms Tidende,"Energinet og regeringen spiller efter min bedste overbevisning ikke med åbne kort hvad Bornholm angår. Og så havde Ørsted.

Lever vores politikere og erhvervsfolk i en drømmeverden? Eller er man bare ikke opdateret på tendenserne i de eksisterende forhold? Havde regeringen været ærligt interesseret i Energiø Bornholm til lands og vands, havde regeringen beholdt indstillingen om "" åbent havvindmølle tilbud uden at afkræve afgift for det projekterede havområde"".

Og så havde Ørsted og CIP allerede været mere konkret i gang med projekterne.

Så sent som tirsdag den 29. august blev der meldt ud af en lektor i energiplanlægning fra Aalborg Universitet, Iva Ridjan Skov, at Energiø Bornholm havde rigtig lange udsigter.

Jeg ved ikke hvorfor en sådan kritisk-realistisk artikel pludselig dukkede op, men jeg vil ikke undre mig, om det var et bestillingsarbejde fra Energinet og regeringen for langsomt at vænne Bornholm til virkelighedens verden.

Energinet og regeringen spiller efter min bedste overbevisning ikke med åbne kort hvad Bornholm angår.

Det er Energinet og regeringen selv, der træder på bremsen ved og på Bornholm - og det er Energinet og regeringen selv, der træder på speederen hvad angår lignende projekt i Jylland. Regeringen har tydeligvis allerede taget sin beslutning.

Vores politikere og erhvervsfolk bliver kørt forvirret rundt i manegen mellem at udbyders krav og byders tilbud konklusionsmæssigt gøres afhængig af, hvad politikerne og borgerne på Bornholm vil. Selv om Energinet og regeringen med det nye udbud tydeligvis ikke vil noget som helst med hele planen i Østersøen.

Det er spild af alles energi og økonomi på Bornholm."
2023-09-14 00:00:00,Ingen penge til ny klimaplan - Bornholm er på vej ud af national alliance,Bornholms Tidende,"Reelt har det nye budgetflertal i kommunalbestyrelsen meldt Bornholm ud af et landsdækkende klimainitiativ, fordi budgetflertallet ikke vil investere i at arbejde videre med den klimaplan, der blev vedtaget før sommerferien. Enhedslisten vil prioritere anderledes og fjerne over en million kroner fra arbejdet med energiøen.

D a kommunalbestyrelsen vedtog Bornholms Klimaplan inden sommerferien, skete det med en medfølgende anbefaling til politikerne om at afsætte penge til at ansætte to medarbejdere, der kan arbejde videre med lokale CO2-reduktioner og klimatilpasning. De fem partier bag budgetaftalen - Socialdemokratiet, Konservative, Dansk Folkeparti, Kristendemokraterne og Bornholmerlisten - undlod at finansiere arbejdet.

Konsekvensen ser ud til at blive, at Bornholms Regionskommune må melde sig ud af det brede samarbejde Klimaalliancen, som alle landets 98 kommuner og de fem regioner skulle deltage i med støtte fra den grønne tænketank CONCITO og Realdania.

"" Såfremt der ikke tilføres ressourcer til arbejdet, vil administrationen ikke kunne løfte indsatserne i Klimahandleplanen og i praksis vil det være at sammenstille med en udmelding af Klimaalliancen,"" skrev kommunens administration om sagen i juni.

I Enhedslisten tror man, at nedprioriteringen af klimaplanen vil betyde, at Bornholm "" de facto melder sig ud af Klimaalliancen"", siger Helle Munk Ravnborg, forperson for natur-, miljø-og planudvalget.

- Jeg vil ikke sige, det er en frygt, for det er dét, der bliver beskrevet i sagsfremstillingerne, siger hun og uddyber, hvilke konsekvenser hun forventer en udmeldelse vil få: - Nu ved vi ikke præcist, hvad Klimaalliancen kommer til at levere. Men der er ingen tvivl om, at der vil foregå en del udveksling mellem kommuner og regioner, og at der er mulighed for støtte af forskellig slags, både teknisk, faglig og måske økonomisk. Det vil være en skam at undvære det. Omvendt kan vi ikke lade som om, vi er med, uden at gøre noget.

PARTNERSKABER OG KLIMASIKRING I FARE Helle Munk Ravnborg peger på, at kommunen i den nye klimaplan lægger op til at engagere sig i klimapartnerskaber med landbruget, byggeriet og transportsektoren, så disse sektorer lokalt kan sænke CO2-aftrykket.

Planen handler også om klimasikring - både ved kysterne, hvor følgerne af stigende havvandstand skal afbødes, og inde i landet, hvor stigende nedbørsmængder og højere grundvandsstand risikerer at skabe oversvømmelser.

Storme, skybrud og tørke kan føre til jordskred, overbelastede kloaknet og ødelagte bygninger og havneanlæg, så målet med indsatsen er at sikre, at Bornholm kan stå imod klimaforandringerne, står der i klimaplanen.

Uden at ansætte nye medarbejdere, der arbejder med disse emner, vil dette fokus gå tabt, forventer Enhedslisten, der i et alternativt budgetforslag, som partiet offentliggjorde tirsdag, ønsker at afsætte 680.000 kroner (svarende til et årsværk) til arbejdet med klimaplanen.

- Man kan altid diskutere, om der skal være én, to eller tre medarbejdere. Det kan jeg slet ikke vurdere. Men hvis ikke der er mindst én medarbejder, der har som sin opgave at sikre, at vi tænker stigende grundvandsstand og andre klimating ind, når der skal bygges nyt eller anlægges nye bydele, så er det vanskeligt at se, det bliver gjort, siger Helle Munk Ravnborg Klimaplanen viderefører også ambitionerne fra strategien for grøn mobilitet, heriblandt et mål om, at 50 procent af køretøjerne i den kollektive transport skal være overgået til fossilfri drivmidler senest i 2025.

Med de fem budgetpartiers beslutning om ikke at anskaffe ti nye elbusser i 2024, men vente til 2025, 2026 og 2027 med at lease henholdsvis fem, ti og fem emissionsfrie busser, vil dette mål ikke blive opfyldt. Busserne fyldte meget i budgetforhandlingerne, og Enhedslisten foreslår i det nye budgetforslag at lease ti elbusser fra december 2024 og yderligere to gange fem elbusser om året i 2025 og 2026.


ENERGIØEN SOM DISTRAKTION

Samtidig foreslår Enhedslisten at skære kommunens nye energiøsekretariat ned fra tre til én medarbejder. En neddrosling giver ifølge partiet mening, fordi havvinds-og brintprojektet, som CIP og Ørsted havde lanceret, ikke bliver gennemført foreløbigt. Enhedslisten mener, at opmærksomheden på energiøen er blevet så stor, at kommunalbestyrelsen glemmer den lokale indsats for at mindske udledningerne af klimagasser.

- Man kan sige meget godt om energiøen, men den kommer ikke til at sænke vores klimaaftryk.

Og det er jo dét, som Bornholms Klimaplan handler om.

Man kan jo anlægge det perspektiv, at Bornholm ved at lægge areal til energiøen gør ekstremt meget for at producere grøn energi og nedbringe de globale udledninger, og at Bornholm derfor kan tillade sig at lade være med at investere i den grønne omstilling lokalt.

- Så er det dét argument, man skulle folde ud, i stedet for at lade som om, energiøen i sig selv gør noget godt ved Bornholms klimaaftryk.

Jeg synes, man blander to opgaver sammen, siger Helle Munk Ravnborg, som stemte for klimaplanen på trods af utilfredshed med energiøens vægtning.

- Man kan godt se, hvad der bliver betonet i vores egen klimaplan, og det kan man godt kritisere, mener jeg: Det er alt, hvad der handler om energiø, og som ikke nødvendigvis fører til lavere CO2-aftryk på Bornholm.

Den ene af de to nye stillinger i energiøsekretariatet, som Enhedslisten ønsker at annullere, er tiltænkt det ekstra myndighedsarbejde med miljøscreeninger, som Energiø Bornholm medfører. Den anden energiømedarbejder skal blandt andet arbejde for at sikre permanente boliger, nye erhvervsmuligheder på Bornholm, kompensation til naboer og lave kommunikation om energiøen.

En del af pengene, der kan spares, vil Enhedslisten i stedet bruge på at få mere viden om CO2-udledningen, når kommunen skal købe varer og tjenesteydelser. Netop CO2-regnskaber var afgørende for Enhedslisten i valgkampen. På valgaftenen, hvor partiet voksede fra to til syv mandater og blev kommunalbestyrelsens største gruppe, sørgede Enhedslisten for oprettelsen af et nyt økonomi-og klimaudvalg. Enhedslistens forsøg på at samle flertal for at implementere CO2-regnskaber er siden da slået fejl, og hvis budgetflertallet holder fast i beslutningen om ikke at dedikere en deltidsmedarbejder til at arbejde for mere klimavenlige indkøb, mener Helle Munk Ravnborg, at udvalget lige så godt kunne omdøbes.

- Hvis ikke det sker, er der ingen grund til, at det kaldes et økonomi-og klimaudvalg.

Så vil det bare være et økonomiudvalg, siger hun.

Da politikerne uden for flertallet i sidste uge forlod budgetforhandlingerne før tid, angav de et manglende fokus på klimaet og grønne indsatser som forklaringer. - Som vi tolker det, vil man ikke den grønne udvikling () Indtil nu er der blevet fjernet klimaplanen og biodiversitetspuljen blevet fjernet, for der er ikke nogen medarbejdere til at udføre det, sagde løsgænger Søren Schow, efter at han og Heidi Burgedahl havde rejst sig fra forhandlingsbordet.

Arkivfoto: William Sonne Kaalø .


FAKTA

Bornholms Klimaplan Bornholms Klimaplan "" Bornholm som testø og rollemodel for grøn omstilling"" på 45 sider blev vedtaget i juni af kommunalbestyrelsen.

Planens tre hovedmål for CO2-udledningerne og klimaindsatsen er: 2030: 70 procent reduktion ift. 1990, rustet mod klimaforandringer 2040: Fossilfri ø og rustet mod klimaforandringer 2050: Klimaneutral og rustet mod klimaforandringer I planen er der formuleret en vision i fire punkter: - Reducere CO2-udledning i alle sektorer for at indfri målsætningen om klimaneutralitet senest i 2050.

- Gennemføre klimatilpasning, så Bornholm er klimarobust nu og i fremtiden til gavn for borger og erhvervslivet.

- Sikre ejerskab til klima-indsatserne hos borgerne, foreningerne, virksomheder og øvrige samarbejdspartnere. Klimaindsatserne skal være vedkommende og italesætte de økonomiske, miljømæssige og sociale gevinster, der er forbundet med omstillingen.

- Udvikle og teste nye løsninger, som bidrager til fremtidens løsninger og potentielt fremtidens arbejdspladser."
2023-09-14 00:00:00,Energiø Bornholm er ventetiden værd,Bornholms Tidende,"I lørdags bragte Bornholms Tidende debatindlægget "" Energiø Bornholm - spild af alles energi"", der spekulerer i, om regeringen og Energinet træder på bremsen og slet ikke vil Energiø Bornholm.

Det kunne ikke være længere fra sandheden. Faktisk indgik Folketinget den 30. maj i år en tillægsaftale for havvind i Danmark, der igangsætter udbuddet af 3 gigawatt havvindmøller og samtidig afsat finansiering på op til 17,6 mia. kr. til projektet.

I Energinet arbejder vi på højtryk for at realisere Folketingets beslutning. Vi har foretaget forundersøgelser på havet for at kortlægge undergrunden, bølgehøjde, havstrømme og fugle-og dyreliv.

Vi har lavet forundersøgelser på land, hvor natur og dyreliv er blevet kortlagt. Vi har undersøgt den bornholmske undergrund for at kortlægge området, hvor vi skal bygge landanlægget.

Vi har hen over vinteren holdt workshops om placering og udformning af landanlægget. Og før sommerferien indledte vi de arkæologiske forundersøgelser, så vi kan sikre den bornholmske kulturarv, inden vi bygger.

Alle de mange undersøgelser er også med til at danne grundlag for Energistyrelsens miljøvurdering af hele planen for Energiø Bornholm og Miljøstyrelsens miljøvurdering af Energinets landanlæg og kabler.

Vi har fuld forståelse for, at man kan miste tålmodigheden med projektet, for det haster med den grønne omstilling.

Men når det alligevel ikke går så hurtigt, som man kunne ønske sig, så skyldes det, at vi skal sørge for, at vi ikke påvirker miljøet unødigt, at vi finder de bedste og billigste leverandører, og at vi får hørt dem, der bliver påvirket af projektet. Det tager lang tid, men det sikrer, at vi kommer hele vejen rundt og i sidste ende får lavet det bedst mulige projekt, som kommer til at bringe grøn strøm til millioner af husstande i Danmark og Europa. Vi håber, at I vil have tålmodighed med os - til gengæld lover vi, at Energiø Bornholm bliver ventetiden værd."
2023-09-15 00:00:00,Energiøen kan give os grønne brændstoffer,Bornholms Tidende,"Er det muligt at etablere produktion af brint eller grønne brændstoffer på Bornholm? Det spørgsmål svarer Rønne Havn og de øvrige aktører i en stor undersøgelse "" ja"" til. Beregningerne viser dog, at prisen tegner til at blive lidt højere end andre steder i Europa, men der er mange usikkerheder i tallene, fastslog partnerne bag den nye power-to-X-rapport.

De første resultater af en såkaldt "" gennemførlighedsundersøgelse"" om power-to-X på Bornholm blev præsenteret på et pressemøde torsdag. Hovedkonklusionen er, at det vil være muligt at producere brint og grønne brændstoffer i forbindelse med Energiø Bornholm.

Der er tilstrækkeligt med strøm, prisen for power-to-X-brændstofferne bliver ikke urealistisk høj, der findes potentielle aftagere, og der er tilstrækkeligt med spildevand på Bornholm til at forsyne et anlæg med vand.

- Der er nogle muligheder, men det er ikke ensbetydende med, at det kommer til at ske, opsummerer Rønne Havns bulk-chef, Maja Felicia Bendtsen, der sad med i panelet under pressemødet på det gamle elværk i Rønne.

Dels skal bornholmerne og kommunalpolitikerne bakke op om idéen, og dels skal virksomhederne se en attraktiv forretningsmodel for sig, pointerer hun. Med den foreløbige undersøgelse er der fremkommet nogle resultater, der kan arbejdes videre med, og som - nok så vigtigt - ikke begraver idéen om fremstilling af brint eller grønne brændstoffer på Bornholm.

Økonomien bliver naturligvis afgørende, og de foreløbige beregninger viser, at prisen på bornholmsk brint eller ammoniak tegner til at blive lidt højere end hos potentielle konkurrenter.

- Der er utroligt mange faktorer. Vi har været konservative i antagelserne. Det er ikke en pris, der stikker af, lød det fra Maja Felicia Bendtsen, som fremhævede, at der findes muligheder for at gøre projektet mere rentabelt.

- Kunne man lave et supplement med solceller, ville det være ret interessant - også for at få en lidt lavere omkostning på produktionen, fortalte hun.

OVERSKUDSVARME TIL SALG - Omkostningerne ligger måske i den lidt højere ende af tilsvarende europæiske projekter, men det er inden, vi indregner synergier, sagde Marie Münster, professor på DTU.

Salg af overskudsvarme eller ilt - de potentielle synergier - indgår nemlig ikke i tallene.

Bornholms Energi og Forsyning (Beof) er som fjernvarme-og spildevandsselskab en oplagt køber - både af varme til fjernvarmenettet og ilt, som kan bruges i renseanlægget.

Beof har også deltaget i arbejdet med undersøgelsen, og forsyningsselskabets vicedirektør Klaus Vesløv hæftede sig ved, at et stort power-to-X-anlæg i tilknytning til energiøen vil kunne dække hele øens fjernvarmebehov, hvis de adskilte fjernvarmenet bindes sammen med nye rør.

- Som vi kan regne ud, vil vi med et overplanting-setup kunne forsyne hele fjernvarmesystemet med spildvarme fra et powerto-X-anlæg, sagde han.

Adgangen til vand var en af de pointer, som Maja Felicia Bendtsen lagde vægt på i præsentationen.

- Der er rigeligt med spildevand til rådighed på Bornholm. Det er vigtigt for mig, at vi ikke skal bruge drikkevand, sagde hun.

Spildevandet fra Rønne-området vil kunne dække behovet til et stort power-to-X-anlæg omkring to gange. Det vil kræve et nyt renseanlæg at fremstille vand, der kan bruges til elektrolyse.

Power-to-X-undersøgelsen er baseret på overskudsstrøm fra Energiø Bornholm og muligheden for, at selskabet, der skal eje vindmølleparkerne, ønsker at gøre brug af muligheden for at sætte flere møller op, end der er kapacitet til i elkablerne til Sjælland og Tyskland - kaldet overplanting.

Udbuddet af energiøens havvindmølleparker bliver skruet sammen på en måde, så energiselskaberne kan tilvælge at udnytte en overkapacitet på op til 0,8 gigawatt. Den ekstra el-kapacitet kan bruges til elektrolyse.

I første fase kan man ved at spalte vandatomer (H2O) skabe brint og ilt. Brinten kan herefter raffineres til metanol eller ammoniak eller andre kemiske forbindelser ved at tilføje en ekstra proces, hvor der tilføres henholdsvis kulstof eller kvælstof. Disse brændstoffer kan bruges til skibsfarten og hurtigfærger eller forsyne landbrugsmaskiner og andre tunge køretøjer, som man ikke umiddelbart kan elektrificere. En anden mulighed er, at brinten ikke bearbejdes, men transporteres i rørledninger til Tyskland.

De to hovedscenarier i undersøgelsen er baseret på brintfremstilling med transport til Tyskland og fremstilling af ammoniak i stor skala. Muligheden for at lave metanol, som kræver CO2, skal i de kommende måneder undersøges nærmere. Kulstoffet til metanol kan komme fra det bornholmske biogasanlæg, men på grund af CO2-knaphed på Bornholm vil det ikke være muligt at producere metanol i nær samme mængder som ammoniak eller brint.

Pressemødet sluttede med, at Maja Felicia Bendtsen overrakte første eksemplar af rapporten til Søren Møller Christensen, der er konstitueret direktør i partnerskabet Baltic Energy Island, som på et tidspunkt "" skal overtage opgaven og løbe videre med bolden"".

Han takkede for det nye vidensgrundlag.

- Når der skal træffes store beslutninger, er viden fuldstændig afgørende. En lang række aktører skal træffe store beslutninger i de kommende måneder og år, sagde Søren Møller Christensen og nævnte et par eksempler: - Der er udviklere, som skal byde ind på energiøen og finde ud af, om de tænker power-to-X ind. Der er forsyningsselskabet på Bornholm, som skal finde ud af, om de vil være en del af det, og havnen skal finde ud af, om de skal stille faciliteter til rådighed for udskibning af brændstoffer.

Og så er der samfundet Bornholm, der skal finde ud af, hvad vi gør. Hvilke muligheder ligger der i det, og hvordan griber vi dem? Arbejdet med at kortlægge power-to-X-potentialet kører videre året ud.


FAKTA

Power-to-Xkortlægning Projektet er støttet med EU-midler, som er formidlet via Danmarks Erhvervsfremmebestyrelse.

Den samlede EU-støtte lyder på 6,4 mio. kr. til et konsortium med Rønne Havn i spidsen. Arbejdet har desuden haft deltagelse af bl. a. Ørsted, Skovgaard Energy, Topsoe, Danfoss Drives, Rambøll, DTU Management, DTU Wind and Energy Systems, Bornholms Regionskommune, Gate 21 og Bornholms Energi & Forsyning. I alt har konsortiet investeret yderligere 2,5 mio.

kroner, så det samlede budget løber op i 8,9 mio. kr."
2023-09-16 00:00:00,Vil power-to-X-anlæg være konkurrencedygtige? Det kræver måske bornholmsk betaling,Bornholms Tidende,"Hvis ikke de bornholmske forsyningsselskaber er interesseret i at købe overskudsvarme og ilt til en pris, der sikrer ekstra indtægter til et power-to-X-selskab, kan det blive svært at klare sig i den internationale konkurrence, vurderer DTU-professor. Andre lande som Marokko besidder med kombinationen af sol-og vindenergi bedre energiressourcer til PtX end i Østersøen, men Bornholm har med beliggenheden tæt på et brinthungrende industriland som Tyskland andre fordele.

På et pressemøde i Rønne torsdag og i pressemeddelelser, som Port of Roenne A/ S udsendte på både dansk og engelsk, præsenterede partnerne de første konklusioner fra en længe ventet undersøgelse om mulighederne for at bygge power-to-X-anlæg på Bornholm i forbindelse med energiøen.

Tidende interviewede efter medieseancen en af DTU-forskerne, der har været med til at opstille modellerne og regnet på tallene, professor i energisystemanalyse Marie Münster.

Hvad taler med den nye viden for, at power-to-X-produktion på Bornholm kan blive til virkelighed? - Det, der taler for - i hvert fald, hvis vi taler brint-eller ammoniakproduktion, som vi har fokuseret på i første omgang - er, at ressourcerne jo er til stede i form af vind og vand, siger Marie Münster.

Hun henviser til mængderne af spildevand fra Rønne-området og Energiø Bornholms havvindmølleparker, som med udbuddets mulighed for at sætte flere møller op på samme areal, uden at de ekstra møller får adgang til elnettet (overplanting), kan sikre nok strøm til driften af et stort elektrolyseanlæg.

Undersøgelsen fokuserer primært på produktion af henholdsvis brint og ammoniak i stor skala, hvor det maksimale antal møller udnyttes til fulde. Mens brint formentlig vil skulle sendes til Tyskland i rør, er ammoniak i store mængder først og fremmest tiltænkt Østersøens skibstrafik.

Rapportens økonomiske beregninger og sammenligninger med estimater af andre europæiske PtX-projekter viser, at bornholmsk producerede grønne brændstoffer ikke vil være urealistisk dyre.

- Priserne er lidt i den høje ende, men man skal tage med, at vi i studiet ikke har regnet indtægterne fra muligt salg af fjernvarme eller ilt ind. Det kræver lidt flere detaljer og forhandlinger med Beof om, hvad de eventuelt vil give for varmen og ilten.

Så der er en mulig indtægtskilde, som kan få prisen længere ned, siger Marie Münster, der sammen med Ph. D.- studerendeNicolas Campion har lavet en stor del af analysearbejdet.

NORDAFRIKANSK ENERGI På spørgsmålet om, hvad der taler imod opblomstringen af en grøn brændstof-industri på Bornholm, peger Marie Münster på konkurrencesituationen.

- Vi sammenligner tit med Marokko, der har virkelig gode sol-og vindressourcer.

Det billigste brændstof får du, hvis du har en kombination af de to ting, siger DTU-professoren.

Hun forklarer, at der i Marokko er masser af plads til solcelleparker, så hvis investorerne i Nordafrika kan kombinere landvindmøller med solceller, vil det give den billigst mulige strøm, som garanterer en høj driftstid på power-to-X-anlæggene året igennem.

Et land som Marokko har dog sværere ved at forbedre driftsøkonomien gennem salg af ilt og overskudsvarme, der i Danmark vil kunne sælges til forsyningsselskaber eller andre virksomheder.

- Det er derfor, det er så vigtigt at få styr på disse synergipotentialer. Får vi ikke det, kan det blive ret svært at konkurrere med brændstoffer, der er produceret andre steder i verden.

Et stabilt investeringsklima og adgangen til kvalificeret arbejdskraft er andre fordele, som Danmark og Bornholm kan udnytte til sin fordel i den internationale konkurrence, påpeger DTU-professoren.

- Hvis man skal låne penge, er prisen forskellig, alt efter hvilket land man vil placere et anlæg i. I Danmark har man den fordel, at man kan få nogle billige lån, fordi det er et stabilt land med en god infrastruktur og så videre. Derimod koster det mere at låne til at bygge i for eksempel Marokko.

RØRLEDNING TIL TYSK INDUSTRI Hvis konkurrencen om grønne brændstoffer gør, at det bliver for dyrt at fremstille ammoniak på Bornholm, kan brint måske fortsat være relevant.

- For industrien i Tyskland har brug for brint, og en rørledning koster ikke så meget at etablere. Som naboer til Tyskland behøver vi ikke sende brinten igennem et andet land, og der er måske nogle eksisterende ledninger i Tyskland, der kan konverteres.

Især i forhold til brint betyder beliggenheden meget, siger Marie Münster, som vurderer, at Bornholm i det hele taget har en fordelagtig geografisk placering.

- Bornholm ligger også ret godt, hvis man skulle supplere de baltiske lande med brændstoffer, tilføjer hun.

For et brændstof som ammoniak betyder en kort afstand fra produktionsstedet til forbrugerne mindre.

- Det koster noget at fragte brændstof fra Marokko til Østersøen, men ikke frygteligt meget. For brint har beliggenheden en større betydning, siger Marie Münster, inden hun opsummerer mulighederne.

- Den gode nyhed er, at det ikke ser ud til at være fuldstændig umuligt at etablere et anlæg, der kunne blive konkurrencedygtigt på Bornholm, men vi skal være rigtig gode til at udnytte synergipotentialerne, for at det bliver konkurrencedygtigt."
2023-09-16 00:00:00,Metanol i mindre skala kan laves med bornholmsk biogas,Bornholms Tidende,"Ammoniak eller brint vil skulle produceres i meget store mængder, men flydende metanol er en alternativ powerto-X-mulighed, som lokalsamfundet kan få lettere ved at håndtere og anvende.

Undersøgelsen af muligheden for at realisere power-to-X-produktion på Bornholm arbejder med to hovedscenarier: 1) Brint til eksport i Tyskland via rør, og 2) Ammoniakproduktion i stor skala med henblik på at forsyne skibsfarten.

Men der er også andre muligheder for, hvad X'et kan stå for. Nogle af disse skal belyses mere grundigt i de kommende måneder.

- Vi har haft en master-studerende til at starte med at kigge på metanol og bioolie, og det ser også interessant ud. Det er noget af det, vi vil kigge lidt mere på i den næste fase af projektet, siger DTU-professor Marie Münster.

Både brint og ammoniak er gasarter ved almindelig lufttemperatur og skal derfor komprimeres under tryk. Det gør stofferne vanskeligere at håndtere end metanol, der er på væskeform ved stuetemperatur.

- Brint er jo et besværligt brændstof, der har en lav energitæthed. Ammoniak har også en lav energitæthed, og derudover er det giftigt. Metanol er bare nemmere at håndtere, og måske kan man med metanol bedre dække et lokalt behov, og nemmere forestille sig, at flere lokalt på Bornholm hurtigt kan komme i gang med at udnytte det brændstof.

KRÆVER KULSTOF Ammoniak kræver kvælstof (nitrogen), som ikke er en knap ressource. Vil man derimod lave metanol, skal der til brinten tilføres CO2, som er dyrere at fremstille. Den mest oplagte CO2-kilde på Bornholm er biogas fra Bigadans anlæg ved Aakirkeby, som kan stå foran en større udvidelse.

"" Biogas indeholder ca. 40 procent CO2, og derfor er det oplagt at benytte CO2 fra biogasanlægget til en evt. metanolproduktion"", skriver holdet bag undersøgelsen i præsentationen, som blev fremlagt på pressemødet torsdag.

Et andet bud på en kulstofleverandør er kraftværket i Rønne, der bruger træflis som brændsel, og som i teorien kunne udstyres med et anlæg til CO2-fangst. Idet kraftvarmeværket sandsynligvis skal udfases i starten af 2030' erne, når overskudsvarme fra energiøen kan bruges i Rønnes fjernvarmenet, er det ikke en oplagt CO2-kilde til metanolproduktion.

En tredje mulighed er at indvinde CO2 direkte for luften, men denne teknologi er på nuværende tidspunkt langt fra at være moden til at levere kulstof i et realistisk prisleje, fortæller Marie Münster.

KAN BEDRE BRUGES LOKALT Hvis der skal produceres ammoniak, er det for at opnå en konkurrencedygtig forretningsmodel afgørende, at anlæggene bliver så store som muligt.

I regneeksemplerne med brint og ammoniak udnyttes Energiø Bornholms havvindmølleparker til fulde, hvilket betyder, at overskudsvarmen vil overstige Bornholms samlede fjernvarmebehov og måske ikke kan sælges.

Det vil næppe blive tilfældet, hvis der skal produceres metanol.

- Jeg tror ikke, at man ville udnytte de 0,8 gigawatt fuldstændig til et metanolanlæg, for så vil anlægget blive ret stort, og man vil ikke have nok billige kulstofkilder. Så vi forestiller os, at hvis det bliver et metanolanlæg, vil det være det noget mindre.

- Metanolanlæg behøver ikke nødvendigvis være lige så store for at have en god økonomi, som ammoniakanlæggene skal være.

Muligvis vil man derfor kunne få et metanolanlæg, som passer til de ressourcer, der findes lokalt, og hvor man kan udnytte al overskudsvarmen.

Metanolpotentialet er måske ikke stort nok til at dække Bornholmslinjens brændstofforbrug.

Hvis færgerne skal skifte til grøn metanol, skal der bruges cirka 50.000 ton om året, viser undersøgelsen.

- I den lille analyse, vi har lavet indtil videre, hvor man kun udnytter CO2 fra biogasproduktionen, kommer vi op på at dække 31 procent af brændstofforbruget på bornholmsfærgerne.

Med ammoniakproduktion i stor skala er vi derimod oppe på at dække noget i stil med fem procent af skibstrafikkens samlede behov i hele Østersøen. Det er ti gange bornholmsfærgernes forbrug, siger Marie Münster, som bemærker, at metanols potentiale kan øges, hvis flere af de mulige CO2-kilder kan udnyttes og tælles med."
2023-09-18 00:00:00,Anne Thomas vil være borgmester for Socialdemokratiet,Bornholms Tidende,"Efter fire år ude af politik har tidligere viceborgmester Anne Thomas meldt sig ind i Socialdemokratiet og går nu efter at blive borgmesterkandidat. Mange på Bornholm har længe opfordret hende til at vende tilbage til politik, fortæller hun. Men fordi hun først blev medlem af partiet i juni, vil det kræve dispensation, før Anne Thomas kan komme i spil til rollen som spidskandidat.

Tidligere viceborgmester Anne Thomas går efter at blive den næste borgmester på Bornholm. I så fald for Socialdemokratiet, som hun meldte sig ind i for tre måneder siden.

Dermed er Maria Hach, en af Socialdemokratiets to bornholmske næstformænd, ikke længere alene om at gå efter rollen som spidskandidat. Medlemmerne af Socialdemokratiet på Bornholm vælger i marts næste år partiets nummer 1 til kommunalvalget i november 2025.

- Jeg har besluttet, at jeg gerne vil være med i politik igen. For at få genskabt den tillid, som alle på Bornholm skal have til fremtiden, siger Anne Thomas til Bornholms Tidende.

- Jeg har fundet et nyt politisk ståsted og meldt mig ind i Socialdemokratiet. Eller faktisk har jeg stadig det samme ståsted: Det var kun et spørgsmål om, hvilken politisk familie jeg kunne stå i med det ståsted. Det er den politiske scene, der har flyttet sig. Det er ikke mig, siger hun.

Anne Thomas fortæller, at mange mennesker længe har opfordret hende til at vende tilbage til bornholmsk politik, som hun med titel af viceborgmester forlod i august 2019. I år kom det dertil, at også Socialdemokratiet henvendte sig - og bad hende overveje at blive borgmesterkandidat.

- Jeg er blevet opfordret til at stille op til at blive spidskandidat for Socialdemokratiet, og det har jeg mod på at gøre, siger hun.

Der er stadig et "" men"". For Socialdemokratiets vedtægter siger, at man skal have været medlem af partiet i mindst et år for at kunne blive spidskandidat. Og Anne Thomas meldte sig først ind i juni. Dermed vil hun kun have ni måneder under bæltet i Socialdemokratiet, når S vælger spidskandidat.

- Så hvis jeg skal være spidskandidat, skal generalforsamlingen i Socialdemokratiet først give mig dispensation til at kunne stille op. Dernæst skal jeg så have stemmer nok til at blive spidskandidat, siger Anne Thomas.

Stiller du også op for Socialdemokratiet ved næste kommunalvalg, hvis det ikke bliver som spidskandidat? - Ja. Om det så bliver som spidskandidat eller ej, er jeg med på holdet for Socialdemokratiet ved det næste kommunalvalg.

POLITIKERE SKAL SÆTTE RETNING At følge bornholmsk politik udefra var ikke svært for Anne Thomas i de første to år. Hun havde forladt politik på at blive direktør for Center for Regional-og Turismeforskning (CRT) i Hasle, en stilling hun fortsat sidder i.

Begejstret for sit nye job ønskede hun sig ikke tilbage.

Det ændrede sig lidt efter lidt efter sidste kommunalvalg.

- Der er sket en del, siden jeg trådte ud af politik. For det første har vi fået en ny kommunalbestyrelse, der ikke har nogen midte.

Der er kommet nogle kæmpe slagsider, og der er kommet en kultur, der er præget af "" Jeg vil have"" og af, at man tillægger hinanden dårlige motiver og taler dårligt om hinanden, siger Anne Thomas.

- Når jeg siger, at vi skal have genskabt tilliden, tænker jeg på kommunalbestyrelsen.

Men jeg tænker også på den tillid, der skal være mellem kommunen og de ansatte. Den tror jeg også, at det er vigtigt at få på plads igen meget hurtigt. For kommunens ansatte er nogle meget vigtige mennesker.

- Lysten til at vende tilbage til politik er først kommet i den her valgperiode. Den er kommet mere og mere i takt med, at graden af tillid er faldet.

Den nye ustabile kommunalbestyrelse fører i Anne Thomas' øjne til, at kvalitet går tabt i det politiske arbejde - og til at det kommunale Bornholm mangler retning for, hvor vi skal hen.

- Kommunalbestyrelsen har haft sværere ved at tale sammen og finde ud af, hvad den gerne vil. Nu er vi to år inde i valgperioden, og vi har stadig ikke en vision, fordi kommunalbestyrelsen ikke kan blive enig om en vision. Og når der ikke er en vision, sidder politikerne bare og piller nede i maskinrummet.

Jeg ved også, at mange bornholmere har det ligesom jeg har det med det, siger hun.

- Uroen kommer også, fordi vi har politikere til at sidde nede i maskinrummet og pille ved alle knapperne. Det skal politikere ikke. Politikerne skal stå oppe på broen og stikke retningen ud.

- Kommunalbestyrelsen er en bestyrelse, og der er mange måder at være en bestyrelse på. Men en gylden regel er altid, at det ikke er bestyrelsen, der skal køre den daglige drift, siger Anne Thomas.

Frustrationen over, hvad hun så i bornholmsk politik, er ifølge Anne Thomas også blevet afspejlet i, at flere og flere har opfordret hende til at stille op igen.

- I den her valgperiode er det også sket oftere og oftere, at folk har sagt "" Kan vi ikke få dig tilbage?"" og "" Det kunne have været dig, der var borgmester"". Jeg har mere og mere mødt den her "" Du burde være med"", siger hun.

- Der er en manglende seriøsitet omkring at få samarbejdet til at fungere. Men jeg valgte selv at gå, så først havde jeg det sådan, at jeg ikke ville sige, hvordan jeg havde det med, hvordan tingene kører nu.

Det er bare blevet sværere og sværere, og det tager jeg konsekvensen af nu ved at stille op igen.

- Personligt føler jeg mig tæt på mine politiske "" modstandere"", men den kultur kan jeg ikke få øje på i den her kommunalbestyrelse, siger Anne Thomas.

- Der var ikke én, som jeg ikke kunne med i den kommunalbestyrelse, som jeg var en del af. Jeg kan heller ikke pege på én i den nuværende kommunalbestyrelse, som jeg ikke kan med.

BØRN, JOB OG ENERGIØ Ud over at ville lede et bredt samarbejde peger Anne Thomas på først og fremmest tre steder, hvor hun vil sætte ind, hvis hun først bliver borgmesterkandidat og dernæst borgmester.

Det er økonomien og budgetterne. Det er børnenes vilkår. Og så er det at sikre fremtidens velfærd på Bornholm ved at få flere til at flytte til og sikre mere arbejdskraft. En hovedvej dertil ser hun i den kommende energiø.

Den savner hun også, at Bornholm finder ud af, hvad vi vil have ud af.

- Jeg vil lægge vægt på, at Bornholm bliver et godt sted for børn at vokse op og dermed også et godt sted at blive gammel. Nøglen til at få ældreplejen til at fungere er, at vi får børneområdet til at fungere. Fordi det handler om at finde en løsning, hvor vi har hænder nok. Det kræver ny arbejdskraft, og mange af de mennesker har børn, siger Anne Thomas.

- Med det nye budget har vi set Ungerådet været meget skuffet, og vi har set børnefamilierne i Rønne være meget skuffede over, at de to skoler bliver til ét distrikt. Vi skal passe på med at spare på børnene for at føre penge over til ældreområdet. For det holder kun bukserne varme i kort tid.

- Hvis jeg bliver spidskandidat, vil jeg også arbejde for brede flertal omkring, at Bornholm får mest muligt ud af energiøen. Og at vi allerførst virkelig sætter ind på at finde ud af, hvad vi vil have ud af energiøen, siger Anne Thomas.

Hvis Anne Thomas bliver den næste borgmester, vil det være for en kommune med en betydeligt dårligere økonomi end den, som hun forlod for godt fire år siden.

Hun vil ikke kommentere i detaljer på det nye kommunebudget, fordi hun ikke selv deltog i forhandlingerne. Men hun finder overordnet næste års budget "" økonomisk ansvarligt"", og det glæder hun sig over.

Men hvis hun selv bliver borgmester, vil hun køre budgetarbejdet på en anden måde.

- Nogle kommuner lægger meget langvarige budgetter, og det tror jeg, at vi også vil få gavn af. Og af, at vi som politikere sætter os nogle mål om at nå derhen og derhen om fire år, siger Anne Thomas.

- Vi skal sige "" Det er det her, vi gerne vil opnå med det her budget"". Og så må kommunens administration give nogle konkrete bud på, hvordan det kan gøres. Og så skal vi som politikere sige "" Det er for ambitiøst"" eller "" Det er ikke ambitiøst nok"". Men vi skal hen til at have en politisk dialog, hvor rollerne er klart fordelt.

Jeg har besluttet, at jeg gerne vil være med i politik igen. For at få genskabt den tillid, som alle på Bornholm skal have til fremtiden.

Anne Thomas (S), borgmesteremne."
2023-09-18 00:00:00,Trøst om Bornholms mulige udtræden af klimasamarbejde: ' Jeg ved det ikke',Bornholms Tidende,"Selvom der i budgetaftalen ikke blev afsat penge til at arbejde med Bornholms nye klimaplan, vil klimaindsatserne ikke gå fuldstændig i stå, forsikrer borgmester Jacob Trøst.

Da Bornholms Klimaplan - et 45 sider langt dokument med lokale CO2-reduktionsmål og konkrete grønne indsatsområder og planer for klimatilpasning - blev vedtaget i juni, undlod kommunalbestyrelsen at sætte penge af til medarbejdere, der kan arbejde videre med at gøre de mange ord til klimahandling.

Heller ikke i budgetaftalen prioriterede det politiske flertal klimaplanen, selvom kommunens administration på forhånd havde advaret om, at det ville betyde, at Bornholm ikke kunne tage del i et nyt nationalt klimasamarbejde mellem kommuner og regioner.

"" Såfremt der ikke tilføres ressourcer til arbejdet, vil administrationen ikke kunne løfte indsatserne i Klimahandleplanen og i praksis vil det være at sammenstille med en udmelding af Klimaalliancen"", skrev embedsværket i juni.

Borgmester Jacob Trøst (K) kan endnu ikke sige, om konsekvensen af budgetaftalen bliver, at Bornholm må forlade klimasamarbejdet.

Forventer du, at BRK kan forblive i Klimaalliancen, nu hvor der med budgetaftalen ikke blev afsat midler til nye årsværk til arbejdet med klimaplanen? - Jeg ved det ikke. Jeg vil undersøge mulighederne inden for den ramme, vi har, skriver Jacob Trøst i et svar til Tidende.

GRØN MOBILITET BREMSET Hans administration havde på forhånd anbefalet at bruge 1.360.000 kroner på to fuldtidsmedarbejdere til arbejdet med klimaplanen.

Trøsts Konservative udgjorde sammen med Socialdemokratiet, Dansk Folkeparti, Bornholmerlisten og Kristendemokraterne det flertal, som i stedet foretrak at bruge pengene på medarbejdere i et nyt energiøsekretariat, der har fokus på at skaffe boliger og lave miljøplanlægning til de kommende års enorme havvindmølleprojekt.

Finansieringen til energiøsekretariatet i år 1 stammer fra en pulje, der var afsat til at fremme grøn mobilitet, men i marts besluttede kommunalbestyrelsen at flytte 963.000 kroner til kommunens nye energiø-stab.

Blandt mobilitetsmålene var at få flere bornholmere til at transportere sig i elbiler, på cykler eller med samkørsel, men pengene går ikke længere til at realisere de mange ord i strategien, som den forrige kommunalbestyrelse vedtog efter et grundigt forarbejde.

TRØSTS SVAR PÅ KRITIK Helle Munk Ravnborg (EL) kritiserede forleden de seneste måneders klimabeslutninger, som hun opfatter som et udtryk for, at kommunalbestyrelsen forsømmer den lokale indsats for at mindske udledningerne af klimagasser på Bornholm. Jacob Trøst understreger, at han trods nedprioriteringen af klimaplanen i budget 2024 forventer, at kommunen på flere felter vil arbejde for at mindske den bornholmske klimabelastning: "" Bornholms Klimaplan er opskriften på, hvordan Bornholm kommer i mål med at reducere CO2-udledningen til niveauet fra Paris-aftalen og ruste os til de klimaforandringer, der kommer. Der er ikke sat ressourcer af til at koordinere, monitorere og følge op på processerne i klimaplanen i 2024. Der vil dog stadig blive arbejdet med flere af de tiltag, der er beskrevet i klimahandleplanen, da de er relevante ind i de mange øvrige projekter i forhold til grøn omstilling og klimatilpasning, som foregår på Bornholm"", skriver borgmesteren, inden han opremser en stribe eksempler på grønne tiltag, der vil fortsætte.

"" De klimaindsatser, der beskrives i handleplanen, vil stadig kunne føres videre af de relevante aktører - BRK vil blandt andet selv fortsat arbejde med energiforbedrende tiltag i vores bygninger, samfundspotentialerne i Energiø Bornholm, bæredygtighed i forbindelse med planstrategien for Bornholm, skabe en affaldsfri ø i 2032, initiativer for grøn mobilitet på Bornholm, elektrificering af bilflåden i BRK, osv. Dertil kommer vores selskaber, som også har fokus på klima og bæredygtighed. Vi ved, hvilken vej vi skal, og det kan vi bruge i vores fremadrettede planlægning"", skriver Jacob Trøst.


TO DROPPEDE KLIMAÅRSVÆRK

De to medarbejdere, som embedsværket foreslog at ansætte til at arbejde videre med Bornholms Klimaplan, var tiltænkt disse ansvarsområder.

"" Årsværk nr. 1 skal bruges til at understøtte klimapartnerskaberne, Klimaforum og generel projektledelse, herunder samlet monitorering på indsatserne og klimaplanen. Årsværket kan også indgå i udvalgte indsatser under klimaplanen som kommunens repræsentant særligt i forhold energi og grøn mobilitet.

Årsværk nr. 2 dedikeres til klimatilpasning.

Der er i dag ikke nogen dedikerede ressourcer til klimatilpasningsopgaven.

Det er nødvendigt med dedikerede ressourcer, hvis administrationen skal igangsætte indsatser. Det skyldes, at klimatilpasningsprojekter falder ind under et stort kompleks af forskellige lovgivninger og kræver facilitering af samarbejde mellem forsyning, borgere, virksomheder og kommunens mange afdelinger. Implementeringen af indsatserne vil kræve yderligere finansiering, fx rådgiverydelser, medfinansiering af projekter mm.

Hvis der afsættes færre ressourcer, er det administrations vurdering, at kommunen ikke vil kunne løfte klimaplanens ambitioner, herunder bidrage til at andre aktører arbejder målrettet med klima."
2023-09-19 00:00:00,Tre social demokrater vil være borgmester,Bornholms Tidende,"Den livslange socialdemokrat Erik Kryger melder sig som den tredje klar til at gå efter borgmesterposten for S. Han ser energiøen som den varige vej ud af kommunens pengeproblemer og er parat til at sætte skatten midlertidigt op, indtil energiøens ventede effekt slår igennem.

Der var en, der var to - og nu er der tre, der gerne vil være Socialdemokratiets bud på den næste borgmester på Bornholm.

Efter næstformand Maria Hach og tidligere viceborgmester Anne Thomas melder også den 56-årige skovarbejder Erik Kryger sig nu ind i Socialdemokratiets interne valg, der vil ende med, at en spidskandidat bliver valgt i marts næste år.

- Jeg vil stille op for Socialdemokratiet, og jeg har da ambitioner om også at blive spidskandidat. Jeg har meddelt partiet, at jeg er klar til at stille op. Jeg ønsker stadig at stille op til valget, hvis generalforsamlingen vælger en anden spidskandidat, siger Erik Kryger.

- Jeg synes, at partiet viser god stil ved at tage en lang proces om, hvem der skal være spidskandidat. Det skulle gerne munde ud i, at vi får mange gode kandidater, siger han.

Erik Kryger fortæller, at han har været socialdemokrat hele livet, og at han har været medlem af partiet "" de seneste 10-12 år"".

- De sidste par år er jeg så begyndt at synes, at tiden er ved at være kommet til at dykke ned i politik. Derfor har jeg også deltaget i det stykke arbejde, som vi har haft i partiet de sidste par år, siger han.

- Jeg vil slå på min arbejderbaggrund. Den har givet mig en stor viden om mange fagområder i vores samfund.

Der ligger en historik i Socialdemokratiet som et arbejderparti, der ikke må gå tabt. Jeg mener, at det er enormt vigtigt at få bragt på banen, at der er nogle bløde værdier, der er meget vigtige, siger Erik Kryger.

HØJERE SKAT I FÅ ÅR Erik Kryger tror, at den kommende Energiø Bornholm på lidt længere sigt bliver Bornholms vej ud af kommunens haltende økonomi. Indtil energiøen giver den vækst, som Erik Kryger venter, er han parat til at hæve kommuneskatten for, at der stadig kan blive råd til velfærd.

- Vi har nogle muligheder i horisonten i forhold til energiøen. Energiøen skal rette op på den skrantende økonomi. Det er den mulighed vi har, så jeg mener, at vi skal gå 100 procent ind på den. Jeg mener, at vi skal være parat til at gå nye veje, også i forhold til en brintproduktion på Bornholm, siger han.

- Udfordringen kan blive at holde kommunens økonomi på et fornuftigt niveau i årene frem til, at energiøen får effekt, som den skal have. I årene indtil da bliver det udfordrende, at kommunens økonomi ikke kommer på kollisionskurs med for mange regler, siger Erik Kryger.

- Der kommer nogle meget store årgange, der skal på pension nu. Det kommer til at udfordre kommunen, og samtidig kommer der til at mangle hænder.

Her kan en højere kommuneskat blive nødvendig i en række år, siger Erik Kryger.

- Vi skal alle sammen bidrage lidt mere, og jeg mener, at vi kan blive nødt til at skrue lidt på skatteskruen. Hvis vores bløde værdier kommer under hårdt pres, kan det blive nødvendigt med højere skat i årene indtil energiøen begynder at slå igennem, siger han.

- Jeg mener, at vi skal tænke det lidt anderledes. Vi kan ikke bare blive ved med at skære ned. Det, der sker lige nu, er i høj grad brandslukning, siger Erik Kryger."
2023-09-20 00:00:00,"Power-to-x: 'Vi har med vilje ikke sagt, hvor det kan ligge'",Bornholms Tidende,"Et elektrolyseanlæg vil fylde 20-30 hektar, hvis formålet med power-to-x på Bornholm er at lave brint, mens ammoniakproduktion vil kræve et mindst lige så stort areal som energiøens højspændingsstation. Men hvor på Bornholm skal så store industrianlæg bygges? Det spørgsmål glider forfatterne bag den EU-finansierede power-to-x-rapport udenom.

- Så er der den svære - hvor skal det ligge henne? Det har vi ikke taget stilling til på nogen måde.

Sådan sagde Rønne Havns Maja Felicia Bendtsen om placeringen af power-to-x-anlæg på Bornholm, da en rapport, der fastslog, at det vil være muligt at lave brint eller grønne brændstoffer, blev offentliggjort i torsdags.

I rapporten nævnes ingen konkrete bud på, hvor man kan bygge et elektrolyseanlæg til brintproduktion eller en endnu større ammoniakfabrik. Men der sættes tal på, hvor store arealer byggerierne vil kræve.

Et elektrolyseanlæg vil fylde 20-30 hektar, alt efter hvilken teknologi der vælges. 30 hektar er dobbelt så stort som det areal, Rønne Havn fik tilføjet med havneudvidelsen i 2019. 30 hektar svarer også til 42 fodboldbaner, som man altså vil skulle finde plads til, hvis x'et i ""power-to-x"" ender med at blive brint, som skal eksporteres i rør til Tyskland.

Ammoniakproduktion i stor skala kræver cirka 70 hektar til selve anlægget samt et ekstra areal til en sikkerhedszone, hvis omfang ifølge rapporten vil afhænge af en risikovurdering. I alt vil pladsbehovet komme på linje med energiøens højspændingsstation, såfremt ammoniak skal være slutproduktet.

I den gennemarbejdede, EU-støttede rapport bliver det forudsat, at vindenergien fra Energiø Bornholm udnyttes fuldt ud, og som hovedregel må man forvente, at anlæggets kapacitet er nødt til at være så stor som mulig for at blive rentabel. Mens ammoniak vil kræve storskalaproduktion, tyder en indledende dog analyse på, at det kan være muligt at fremstille grøn metanol eller bioolie på Bornholm i mindre mængder, fortalte DTU-professor Marie Münster i Tidende forleden.

Hvis en virksomhed ønsker at lave ammoniak eller metanol til skibsfarten på bornholmsk jord, vil der ud over produktionsanlægget skulle bygges et lager med tanke, og i rapporten præsenteres tre grundscenarier for, hvordan man kan placere powerto-x-anlæg og et tankanlæg i forhold til hinanden og en udskibningshavn (se faktaboksen).


MED VILJE

Tilbage til, hvor på Bornholm det hele eventuelt kan ligge Det er ikke en selvfølge, at et elektrolyseanlæg produceres ved siden af højspændingsstationen på Sydbornholm. Strømmen kan føres i kabler til et andet sted, og andre steder i landet.

Forfatterne af rapporten nøjes med at skitsere, hvilke hensyn man skal tage. Der er blandt andet kort over det lokale elnet, naturbeskyttede områder, fjernvarmenettet, vandløb, kystnærhedszonen og kulturhistoriske steder. I alt 16 forskellige parametre kan få indflydelse på beliggenheden.

- Vi har med vilje ikke sagt, hvor det kan ligge henne. Der er så mange faktorer, der skal tages med i betragtningen. Det er derfor, vi ikke vil pege på noget, siger Maja Felicia Bendtsen til Tidende.

Var det ikke meningen, at I skulle udpege mulige placeringer? Sådan ser det ud i oplægget til undersøgelsen.

- Nej, vi har ikke ønsket at sætte præcise adresser på.

Lad os få slået én ting fast: Kan et power-tox-anlæg ligge på Rønne Havn? - Umiddelbart er mit svar nej, for vi har jo brug for Rønne Havn til andre ting.

Hvad med brændstoftanke på havnen - er der plads til dem? - Det kan vi ikke svare på. Hvis der ender med at komme en brintrørledning til Tyskland, skal der slet ikke være et lager nogen steder.

Men hvis produktet skal være grønne brændstoffer til skibstrafikken eller færgerne, som I har planer om med Bornholm Bunker Hub, skal der vel være et lager et eller andet sted? - Ja, siger Maja Felicia Bendtsen, der er chef for bulk-området hos Rønne Havn. LANG GODKENDELSESPROCES Når man ser jeres plan for de næste etaper af havneudvidelsen, kan man ikke se nogen tanke på kortet.

- Det er rigtigt, og det er jo, fordi vi endnu ikke ved, hvad der skal ske. Vi har en ambition om det og laver forskellige undersøgelser, men vi ved det ikke. Og i sidste ende er det ikke vores ambition, at det er Rønne Havn, som skal bygge sådan et tankanlæg, men målet er at tiltrække nogen, der vil bygge det.

Et tankanlæg til grønne brændstoffer vil i udseendet minde om de eksisterende olietanke, som Q8 og YX har stående på den del af havnen, der ligger tættest på boligkvarteret. Det ligger i kortene, at eventuelle tanke til ammoniak eller metanol vil blive opstillet længere væk fra byen, fortæller Maja Felicia Bendtsen. At få et nyt tankanlæg godkendt af myndighederne vil nemlig tage mindst 18 måneder, og ansøgningen skal komme fra den virksomhed, der vil opføre et tankanlæg.

- Det er en meget lang, omstændelig proces, og det er derfor, vi ikke kan sætte tanke på et kort, for vi kan ikke gennemføre processen.

Ligger en del af havneområdet så tæt på byen, at man i dag ikke vil kunne opnå tilladelse? - Jeg er glad for, at vi har et tankanlæg på Rønne Havn, så vi kan forsyne Bornholm med benzin og diesel. Skal jeg være ærlig, tror jeg ikke, at man i dag vil få tilladelse til at placere tilsvarende tanke så tæt på bebyggelse. Men det blev jo bygget i en anden tid, og i dag stiller man nogle skarpere krav til sikkerheden. Til gengæld vil jeg sige, at den lange proces betrygger mig i, at det ikke bliver farligt, siger Maja Felicia Bendtsen.

I den EU-støttede undersøgelse fremhæves det, at det kan blive besværligt at placere tanke til ammoniak eller metanol på Rønne Havn.

""Opbevaring af e-brændstof på havnen i Rønne er et følsomt emne på grund af dets nærhed til en tæt befolket by. For at imødegå denne bekymring på passende vis anbefales en omfattende strategi, der involverer offentligheden. Ved at engagere samfundet i beslutningsprocessen kan potentielle bekymringer og problemer løses proaktivt, hvilket fremmer gennemsigtighed og tillid"".


PLACERING AF PTX-ANLÆG OG TANKE

I undersøgelsen angives tre scenarier for placering af et power-to-X-anlæg og et lageranlæg med brændstoftanke. 1) Power-to-x-anlægget placeres inde i landet, mens tankene opføres på Rønne Havn.

2) Power-to-x-anlægget og lageret ligger sammen inde i landet et stykke fra eksporthavnen.

3) Både power-to-x-anlægget og lageret bygges ved en ny havn.

Den sidste totalløsning, der på grund af byggeriet af en ny havn forekommer mindst realistisk, har flere fordele, da man slipper for at fragte brændstoffet i rør eller tankvogne på tværs af øen: ""En beliggenhed, hvor ptx og lageret er tæt på eksportstedet, ville være det optimale scenario, da man undgår transport"", står der i rapporten om mulighed 3."
2023-09-26 00:00:00,Bornholmske møllesjæle fortjener respekt,Bornholms Tidende,"Margrethe Sommer kæmper sammen med flere andre for de bornholmske vindmøllers fremtid. Den kamp kan vi alle glæde os over.

Bornholm var en vindmølle-ø med smukke gamle møller, og Bornholm bliver til en energiø med havmøller rundt om sig. I mellemtiden har vi også fået en lille buket landmøller, der nok i de færrestes øjne pynter i landskabet.

Sammenligner man dem med de historiske møller, der i gamle dage malede mel, er det formentlig ganske få eller ingen, der syntes, at de nye landmøller pynter på Bornholm. Der skal nok mere patina til end de fleste har fantasi til, før de moderne landmøller vil dekorere landskabet. Men det gør de gamle møller til gengæld, og det kan vi takke en flok ildsjæle eller møllehelte for. De sikrer, at vores kulturarv med de charmerende og specielle bygningsværker består.

Blandt den store håndfuld af møllesjæle på Bornholm har vi senest fortalt om Margrethe Sommer, Nellie Arenstroff, Nick Rylander og Ole Almeborg, der alle har ydet en ekstraordinær indsats for vores møller. De kæmper imod tidens tand, der gang på gang har nedbrudt rigtig mange af de omkring 250 møller, vi har haft på Bornholm siden 1600-tallet og frem. I dag har vi cirka 20 af dem tilbage, og vi skal passe godt på dem, for det er ikke sikkert, at næste generation rummer den samme mængde af møllehelte til at sikre vores lokale kulturarv.

Derfor er det alletiders tiltag, at Margrethe Sommer nu har iværksat et projekt på tværs af mølleheltene og Bornholms Museum for at skabe sammenhold om møllerne med fælles viden og fælles fondsstøtte til at bevare de prægtige bygningsværker i landskabet. Når en mølle falder sammen, kommer den aldrig igen.

Derfor er det ekstra vigtigt at støtte arbejdet med at vedligeholde de historiske bornholmske møller - og husk også at nyde dem, når du kører forbi. Sammen om Bornholms vindmøller -så holder de længere.

Husk også at nyde dem, når du kører forbi."
2023-10-03 00:00:00,Direktør: Lokalplan for energiøen vil blive udvidet - men kun Christiansborg kan sikre kompensation,Bornholms Tidende,"Kommunens krav til Energinet om at udvide lokalplanområdet var "" et kraftigt vink med en vognstang om, at vi synes, de lader nogle mennesker i stikken"", fortæller direktør Lillian Rasch Madsen. At flere ejendomme ved Søndre Landevej bliver omfattet en ny lokalplan, betyder dog ikke, at naboerne får bedre adgang til et opkøb eller kompensation.

Der har været forholdsvist stille omkring Energiø Bornholm de seneste måneder. Mens arkæologer er i færd med at kortlægge oldtidens bornholmeres gøren og laden på markerne, hvor det største lokale byggeprojekt i moderne tid skal finde sted, arbejder Energinet, Miljøstyrelsen og Bornholms Regionskommune på de indre linjer med miljøkonsekvensvurderinger og en ny lokalplan.

Da lokalplanarbejdet blev skudt i gang i foråret, bebudede kommunen, at den ikke var tilfreds med Energinets udspil, der betød, at de nærmeste af husene langs Sdr.

Landevej og Limensgaden var skåret ud af lokalplanen.

- Vi stiller som krav, at stregen flyttes, så lokalplanområdet kommer til at indbefatte de ejendomme, og de dermed kan blive berettiget til erstatning, udtalte Helle Munk Ravnborg (EL), forperson for natur-, miljøog planudvalget dengang.

Tidende har spurgt kommunens administration, hvad der er sket med udstrækningen af lokalplanområdet siden da.

- Vores politikere har stillet det som et krav, så sådan bliver det, siger direktør i Bornholms Regionskommune Lillian Rasch Madsen.

I sin indstilling til politikerne i marts foreslog hun at kræve af Energinet, at placeringen af lokalplanområdet "" skal revurderes, således at arealer for de allernærmeste ejendomme bl. a. dem langs Sdr. Landevej er indtænkt i den samlede vurdering af den endelige placering"".

I dag anerkender hun, at det ikke i første omgang får nogen betydning for naboernes muligheder for at opnå erstatning, hvis lokalplanområdet bliver udvidet, så flere ejendomme kommer til at ligge inden for stregerne.

- Man kan jo altid diskutere, hvilken betydning det får. Det betyder jo ikke per automatik, at de ejendomme, der ligger inden for området, er sikret et opkøb. Man må sige, at det er dét, der er det interessante for naboerne: Er de købt eller solgt på den måde, at de får opkøbt helt, delvist eller slet ikke, siger direktør Lillian Rasch Madsen.

Vidste I det dengang, I formulerede kravet? - Vi har jo godt vidst, at Energinet ikke har hjemmel til at opkøbe mere, end de skal bruge. Når vi valgte at sige det på den måde, var det et kraftigt vink med en vognstang om, at vi synes, de lader nogle mennesker i stikken. Vi synes jo, at Energinet skal udbrede det område, hvor de tilbyder opkøb. Og så kan folk takke nej til sådan et tilbud.

- Den måde, hvor lokalplanafgrænsningen var lavet lige uden om nogle huse, syntes vi, var provokerende. Det var for at prøve at lægge et pres på dem - og et pres på, at de Inden nabomøderne, som blev arrangeret på initiativ fra Jacob Trøst, undrede flere naboer sig over, hvorfor Miljøstyrelsen i forbindelse med miljøvurderingen arbejder med et større område end i lokalplansoplægget fra Energinet. Forklaringen er, at Miljøstyrelsens høring var i den indledende fase, oplyser Anka Nordvig Sonne.

"" I Miljøstyrelsens proces vil der komme en 2. offentlighedsfase, hvor arealet skal være indskrænket, så det ligger inden for lokalplanens afgrænsning. Men da lokalplanens afgrænsning ikke er helt på plads endnu, så kan Miljøstyrelsen ikke vide præcis, hvordan projektet skal afgrænses. Miljøstyrelsen er derfor nødt til at holde det åbent lidt endnu"", skriver planlæggeren.

kunne få skaffet sig en hjemmel til, at de kunne gå ud og tilbyde opkøb. Jeg anerkender, at de - som det er lige nu - ikke har en hjemmel.

Her bliver det vel et spørgsmål om politik på Christiansborg-niveau? - Det er det nemlig, siger Lillian Rasch Madsen.

Borgmester Jacob Trøst (K) har tidligere lovet at kæmpe naboernes sag.

- Det gør han fortsat. Det handler både om at tilgodese dem, der lige nøjagtig ligger udenfor, og om i det hele taget at sikre folk en værdig kompensation.

Hvordan er dialogen med Energinet? - Lige nu ligger den på embedsmandsniveau.

Der er fortsat en god og rimelig jævnlig dialog. Det kan vi ikke klage over.

LØBENDE SMÅ JUSTERINGER Anka Nordvig Sonne fra Plan, der arbejder med energiø-projektet og sammen med Jacob Trøst og Lillian Rasch Madsen holdt møder hjemme hos naboer til landanlægget lige før sommerferien, uddyber i et skriftligt svar problematikken, som frustrerer naboerne, der efterlyser kompensation.

"" Det vil ikke stille lodsejerne anderledes i forhold til kompensation/ opkøbsmuligheder/ ekspropriation at indlemme deres ejendomme i lokalplanen. Det skyldes, at Energinet arbejder efter en særlig lovgivning, hvor det er defineret, at de kun må opkøbe de ejendomme, som er nødvendige for at gennemføre projektet, dvs. byggeriet."" Hun oplyser, at kommunen stadig "" arbejder sammen med Energinet om at fastlægge afgrænsningen af lokalplanområdet i detaljer.

Der sker løbende små justeringer"", skrev Anka Nordvig Sonne til Tidende i en mail fra august.

Den måde, hvor lokalplan afgrænsningen var lavet lige uden om nogle huse, syntes vi, var provokerende Lillian Rasch Madsen Direktør, Bornholms Regionskommune."
2023-10-03 00:00:00,Energiø-naboer til kommunen: Kæmp for at langt flere kan få erstatning,Bornholms Tidende,"Kommunen opfordres til at arbejde for at sikre kompen sation til flere beboere end blot dem, der vil få Energiø Bornholms højspændingsstationen direkte i baghaven. Beboerne på Sydbornholm argumenterer fortsat for, at placeringen af Energinets landanlæg skal revurderes.

Hvis Bornholms Regionskommune lykkes med at udvide lokalplanområdet, og ny lovgivning samtidig giver Energinet hjemmel til at ekspropriere eller tildele kompensation til naboer omkring transformatorstationer, er det vigtigt, at beboere i en større radius får adgang til erstatning. Det mener Torben Westh, der har været en af de mest udtalte kritikere af planerne, og som i april udfoldede sit syn på kommunens bestræbelser i et brev til borgmester Jacob Trøst.

"" Jeg har kunnet læse, at kommunen ikke er tilfreds med placeringen af anlægget, og at I foreslår, at Energinet skal opkøbe husene, der ligger ved Søndre Landevej"", skrev Torben Westh i brevet, som han har delt med Tidende.

"" Det er udmærket, at I vil tage hensyn til disse huse, men det drejer sig kun om fem huse ved Søndre Landevej, og så må jeg spørge om, hvad der så skal ske med husene på den anden side af Søndre Landevej? Her ligger der firefem huse, som kommer til få et lige så højt tab af ejendomsværdi, og det samme gælder de ni huse og ejendomme, der ligger langs med Limensgaden. Problemet er, at der faktisk ligger mange huse i området, og der er derfor mange hensyn, der skal tages, og mange der skal have erstatning.

Blandt andet derfor er placeringen af landanlægget forkert. Det kan hurtigt blive noget rigtigt rod, når kommunen går ind og vælger nogle huse til og nogle fra i forhold til, hvem der skal eksproprieres. Der vil fortsat være nogen, der føler sig virkelig dårligt behandlet, så længe lovgivningen om erstatning ikke er på plads. Derfor er den eneste løsning for mig at se, at der laves den lovgivning, der skal sikre, at vi får en retfærdig behandling som naboer til energianlæg, og det skal være helt ud til mindst 1,5- 2 km fra anlæggets areal. Eller så langt som muligt"", foreslår Torben Westh, der selv bor syd for Søndre Landevej, i brevet.

Han opfordrer borgmesteren til at arbejde for en flytning af landanlægget og foreslår arealer mod vest på den anden side af Vasegårdsvej. I dette område, der indgik i det oprindelige bruttoareal på cirka 250 hektar, står der fem landvindmøller, men færre beboere vil ifølge Torben Westh blive kraftigt berørt af byggeriet, hvis landanlægget blev flyttet mod vest eller nordvest. En anden mulighed er at flytte landanlægget og en mulig erhvervspark flere kilometer mod nord til biogasanlægget vest for Aakirkeby, foreslår Torben Westh.

Kommunen har ikke svaret eller forholdt sig til brevet, som han sendte i april, fortæller Torben Westh til Tidende.

PÅ RØNNE HAVN ELLER IND I LANDET Også i det seneste høringssvar til Miljøstyrelsen fra Borgerforeningen Energiø Bornholm foreslås en revurdering af placeringen.

"" Der ønskes fortsat en undersøgelse af mulighed for at placere landanlæg på Rønne Havn (ved at udbygge Rønne Havn) og placere havvindmøllerne på strækningen mellem Rønne og Køge, hvor der i forvejen er trafik på havet"", skriver foreningen, som heller ikke mener, at andre placeringer på Bornholm længere væk fra kysten har været tilstrækkeligt godt belyst.

"" På sjællandssiden er det muligt at føre kabler i land på op mod otte kilometer, hvilket burde retfærdiggøre en generel fornyet drøftelse af placeringen af landanlægget på Bornholm, inden projektet miljømæssigt og lokalplanmæssigt går videre. Det er eksempelvis ikke undersøgt, om der findes mulige placeringer inde i midten af Bornholm eller alternativt i nærheden af allerede etablerede industrikvarterer på samme måde, som det viste sig på sjællandssiden, hvor anlægget rykkede hen i et industrikvarter"", skrev borgerforeningen, der først og fremmest tegnes af beboere på Sydbornholm, i høringssvaret, der blev sendt til Miljøstyrelsen i juni.

I Høje-Taastrup Kommune er højspændingsstationens placering flyttet, fordi Energinets oprindelige forslag vest for landsbyen Torslunde lå oven i et vigtigt område for drikkevandet i hovedstadsområdet.

Det nye areal ligger tættere på beboelseskvarterer i Hedehusene, hvilket har ført til, at Miljøstyrelsen modtog stribevis af kritiske høringssvar fra beboere, som ikke ønsker at bo tæt på Energiø Bornholms sjællandske landanlæg."
2023-10-04 00:00:00,Energiøen i ny høring,Bornholms Tidende,"I otte uger gennemfører Energistyrelsen en ny høring om Energiø Bornholm, blandt andet om potentielle miljøpåvirkninger.

Endnu et skridt er taget på vejen mod Energiø Bornholm. Det er Energistyrelsen, som igangsætter en offentlig høring, hvor borgere, interessenter, myndigheder og andre med interesse i den kommende energiø har mulighed for at komme med spørgsmål og kommentarer. Det fremgår af styrelsens hjemmeside.

Konkret drejer høringen sig om Energistyrelsens ""Udkast til Plan for Program Energiø Bornholm samt den tilhørende miljørapport"".

Miljøvurderingen skal sikre, at der på et overordnet niveau tages stilling til de sandsynlige væsentlige miljøpåvirkninger, der kan forekomme ved realiseringen af planen. Miljørapporten indeholder både vurderinger af påvirkningerne af miljøet på havet og på land.

Høringen løber frem til fredag den 24. november. I forbindelse med høringen bliver der holdt et borgermøde på Green Solution House i Rønne onsdag den 25. oktober klokken 18.30.

Efter høringen vil Energistyrelsen gennemgå høringssvarene og om nødvendigt opdatere planen. Derefter vil styrelsen udarbejde en sammenfattende redegørelse, der vil blive offentliggjort sammen med den endelige vedtagne plan. heni."
2023-10-04 00:00:00,Kulturen til debat - isolerer vi os?,Bornholms Tidende,"Tidende satte tirsdag fokus på identitet og kultur ved et debatarrangement i Pedersker.

En eller anden har sagt, at kultur er alt det, vi gør, og som aberne ikke gør.

Det er jo ganske finurligt udtrykt, men samtidig kan det synes påfaldende, at det er en gængs opfattelse, at kultur kan beskrives som de ideer, værdier, regler, normer med mere, som vi overtager fra den foregående generation - med andre ord, som vi aber efter i forhold til vores forgængere.

Sent tirsdag eftermiddag afviklede Tidende en Debatsalon i det gamle mejeri i Pedersker om kulturen efter i ugevis at have ladet debatten rulle under den samlende overskrift ""hvor drømmer vi os hen?"" med diverse indlæg om kultur og identitet på Bornholm.

Det er det femte tema, Tidende har taget op sammen med Baltisk Bro, LAG-Bornholm, CRT og De Bornholmske Borgerforeningers Samvirke.

Et sted mellem 40 og 50 tilhørere mødte op for at lytte til panelet og eventuelt selv bidrage til debatten, idet panelet bestod af Ingrid Kofod Larsen fra Martin Andersen Nexøs Mindestuer, guitarbygger Jakob Bondo Schultz, Jens Svane Boutrup fra Bornholms Teater og sprogforskeren Alex Speed Kjeldsen.

Chefredaktør Kristoffer Gravgaard kunne byde velkommen i det højloftede lokale, der virkede sakrosankt, som var det en kirke, men det har altså blot været et mejeri, og her skulle begrebet kultur nu malkes for betydning.

- Hej med jer her i det fantastiske rum, sagde chefredaktøren, som også tilføjede, som sandt var, i det rungende rum: - Det er svært at høre her, så vi skal kun tale en ad gangen.

Redaktionschef Tommy Kaas besluttede da også, at der skulle tales uden mikrofon, inden han sparkede debatten i gang med henvisning til, hvad der for nylig stod i Tidendes satiriske såkaldte ""Præk"", nemlig: - En bornholmer er en person, der ønsker fremskridt uden forandring.

Er det en passende karakteristik, ville Kaas vide.

- Ja, det tror jeg gerne for 90 procent af os. Vi vil gerne have udvikling, men vi vil ikke give slip på trygheden, sagde Jakob Bondo Schultz og betonede, at det ikke kun gælder bornholmere.

Og: - Det er ikke det samme som at være imod udvikling.

Ingrid Kofod Larsen erklærede, at hun ikke var så pessimistisk: - Der sker så meget på øen, sagde hun. - Folk vil gerne noget nyt, og de tør det også. Det er spændende.

Alex Speed Kjeldsen forklarede, at han har boet væk fra Bornholm igennem 20 år, da han læste og arbejdede i København. Og nu, hvor han er hjemvendt til Pedersker, kan han konstatere, at han nok ville have troet mere på udsagnet, inden han drog ud.

- Jeg tror ikke, det er specifikt bornholmsk, sagde han.

Jens Svane Boutrup mente, at der nok er en tendens til, at de mest forandringsparate er dem, der ikke bliver så ramt af udviklingen.

- Og det er nok sundt med skepsis, sagde han.

ENERGIØ Hvad med en kommende energiø, ville Tommy Kaas vide. Er den en trussel for kultur og identitet? - Det tror jeg ikke, sagde sprogforskeren blandt andet.

- Men vi skal se på, hvad der er i det for os. Kan det måske skabe tilflytning til Pedersker? Ingrid Kofod Larsen: - At der kommer andre til er en berigelse. Det gælder også flygtninge.

Teaterchefen kom til at tænke på Bright Green Island, som blev introduceret for måske 15 år siden.

- Det var noget med en vækststrategi, men så fandt man på et engelsk udtryk! Det var helt håbløst, og jeg tror også, det var en snubletråd for projektet, fordi det var, som om det var blev udtænkt et helt andet sted, og det blev aldrig lokalt forankret. Det skulle løfte Bornholm, men blev snarere fremmedgørende.

Nede fra salen sagde Jørgen Hammer fra LAG Bornholm: - Vi skal leve med det på en måde, så det ikke anfægter den kulturelle identitet. Det er også vigtigt i forhold til turismen, og et landanlæg skal pakkes ind i træer og natur.

Jens Svane Boutrup forklarede, at han er opvokset på Lolland, hvor man i 40 år talte om Fermernforbindelsen og dens fortræffeligheder, men nu når den realiseres, gavner det ikke området, Lolland er lige fattigt.

Jakob Bondo Schultz mente, at energiøen kan tiltrække ressourcer og på den måde vil skabe noget energi, mens en røst fra salen mente, at det bliver spisbart for bornholmerne, hvis projektet resulterer i billig energi.

Men er vi os selv nok, insisterede Tommy Kaas, og sprogforskeren påpegede, at inspiration udefra er godt.

- For ethvert samfund, slog han fast og Ingrid Kofod Larsen erklærede, at hun er optimist: - Jeg ser mange unge bornholmere vende hjem igen, det er meget berigende.

Guitarbyggeren mente omvendt, at undersøgelser viser, at meget få returnerer og sprogforskeren slog på, at vi skal opbygge en ungdomskultur, der er så god, at de unge bliver stolte af at komme herfra - og på den baggrund ønsker at komme tilbage.

VIDEREUDDANNELSE Fra salen sagde tidligere museumsdirektør Lars Kærulf Møller, at det netop er vigtigt, at de unge rejser ud og bliver inspireret af verden, inden de eventuelt returnerer. Derfor er det heller ikke nødvendigvis vejen frem at forsøge at etablere uddannelser på Bornholm, for de unge vil gerne være en del af et stort studiemiljø, forklarede han.

I et indlæg fra salen talte Jørgen Hammer om, hvordan verden bliver mere og mere ens, hvorfor det netop er vigtigt at fastholde en lokal identitet - som også turister finder interessant at møde.

- Vi skal passe på vores kulturelle særpræg, slog han fast, mens Jens Svane Boutrup plæderede for muligheden for at videreuddanne sig på Bornholm.

- Vi tager ikke længere kun én uddannelse i livet, sagde han.

Set fra sin stol, som er litteraturens, var Ingrid Kofod Larsen nervøs i forhold til at få frivillige i fremtiden, som kan tage sig at det arbejde, der ligger i eksempelvis mindestuerne i Nexø.

- Hvad sker der når min generation ikke magter mere, spurgte hun.

Esben Ørberg fra Frivillig Forum Bornholm påpegede, at de unge ikke gider være i foreningslivet på den måde, som de ældre generationer har skruet det sammen.

- Vi har 480 foreninger på Bornholm, slog han fast.

- Men de lider under, at vi ikke formår at forny dem. De unge gider ikke det, vi andre har fundet på.

Aha, de gider ikke efterabe de gamle, kunne man måske konkludere, men i øvrigt prøvede Kristian Kirk Mailand fra salen at vække til optimisme: - Jeg kender masser af unge, der er aktive sagde han, men tilføjede dog: - Men vi forstår ikke, hvordan vi fanger dem ind i de gamle systemer."
2023-10-11 00:00:00,Store dele af Bornholm får udsigt til energiøens vindmøller,Bornholms Tidende,"Langt ind i landet vil man kunne se Energiø Bornholms vindmøller, fremgår det af høringsmateriale fra Energistyrelsen.

Uanset om man står ved Ruts Kirke, ved Dronningeklippen eller på Dueodde, vil man kunne se de vindmøller, der rejser sig som en del af Energiø Bornholm. Det fremgår af dokumenter, som Energistyrelsen har sendt i høring. Hvor synlige møllerne bliver, afhænger af, hvilken model man ender med at vælge, men synlige bliver de.

Statens Energinet arbejder med fire forskellige scenarier, hvor antallet af møller, højden på dem og størrelsen på vingerne varierer. For dem alle gælder det, at møllerne vil være synlige fra store dele af Bornholm, det sydlige Sverige og tyske Rügen. Det er altså ikke kun langs kysten på den vestlige side af øen, man vil kunne se vindmøllerne.

"" Fra Bornholm er der store områder af indlandet, hvorfra vindmøllerne også kan opleves"", står der i den visibilitetsanalyse, der er en del af det aktuelle høringsmateriale.

RØDT LYS OM NATTEN Analysen tager afsæt i syv udsigtspunkter, hvoraf fem ligger her på Bornholm: Galløkken, Boderne og Dueodde langs kysten samt Ruts Kirke og Dronningeklippen inde i landet. De fem steder er udvalgt i samarbejde med Bornholms Regionskommune, der også har foreslået andre udsigtspunkter. Kaolinsøen, Tassevej, Klintebakken, Kadeau, Arnager og Slusegård er dog blevet fravalgt og indgår ikke i visibilitetsanalysen.

Der er flere faktorer, der afgør, hvor synlige vindmøllerne vil være fra land.

Møllernes farve spiller en rolle, og lyse nuancer betyder, at møllerne i højere grad falder sammen med omgivelserne.

Vejret har også noget at sige, og jo klarere det er, desto mere synlige er møllerne.

Af hensyn til luftfarts-og søfartssikkerhed bliver vindmøllerne formentlig udstyret med lys. Derfor vil de også kunne ses efter mørkets frembrud, lyset vil i hvert fald.

Lyset kan tændes permanent efter solnedgang eller efter behov, når et fly eller fartøj registreres. Analysens udgangspunkt er, at der om dagen vil være et blinkende, hvidt lys, mens der om natten vil være et blinkende, rødt lys.

15 KILOMETER FRA KYSTEN Som nævnt arbejder Energinet med fire forskellige scenarier med varierende antal møller, forskellig højde og vingestørrelse. Alle fire scenarier tager udgangspunkt i, at møllerne er placeret 15 kilometer fra Bornholms kyst.

I to scenarier opererer Energinet med 15 megawatt-møller, der har en totalhøjde på 263 meter. I de andre to er det 27 megawatt-møller med en samlet højde på 330 meter. Antallet af møller varierer fra 119 til 254.

To af scenarierne giver en samlet energiproduktion på 3,2 gigawatt, mens de andre to giver en produktion på 3,8 gigawatt."
2023-10-12 00:00:00,Energiøen: Vismænd efterlyser gennemsigtighed,Bornholms Tidende,"Det er problematisk, at der ikke er en offentlig samfundsøkonomisk analyse på økonomien i Energiø Bornholm. Det fastslår Økonomisk Råd, der efterlyser mere gennemsigtighed. ØKONOMI.

Der mangler offentligt tilgængelige beregninger på, om Energiø Bornholm er en samfundsøkonomisk god idé.

Det mener Økonomisk Råd, der kommenterer på energiøen i den seneste vismandsrapport fra Økonomisk Råd. I den står der blandt andet: - Det er omvendt problematisk, at der ikke er fremlagt dokumentation for beregninger af omkostninger og gevinster for Energiø Bornholm, da det derfor ikke kan vurderes, om dette projekt er en gevinst for samfundet, skriver Økonomisk Råd.

Der henvises til den anden energiø, nemlig Energiø Nordsø, der netop blev sat i bero, fordi beregninger viste, at den ikke er rentabel.

Det blev politisk besluttet i juni tidligere i år.

Vismand i Økonomisk Råd og professor i økonomi ved Københavns Universitet Lars Gårn Hansen uddyber den problematik, Økonomisk Råd rejser.

- Når man laver offentlige projekter, så er et centralt element i at vurdere, om man skal gøre det, at der er god samfundsøkonomi i projektet. Derfor vil man gerne se nogle beregninger på det som en del af beslutningsgrundlaget.

Det er der bare ikke her, og det efterlyser vi, siger han til Tidende.

POLITIKERNE SKAL KUNNE STÅ PÅ MÅL PÅ OPLYST GRUNDLAG Helt konkret efterlyser Økonomisk Råd en såkaldt cost-benefit analyse efter Finansministeriets vejledning af de samfundsøkonomiske konsekvenser ved Energiø Bornholm.

Sådan en var der nemlig på Energiø Nordsøen.

- Det er problematisk, fordi det en så vigtig del af beslutningsgrundlaget. Det kan godt være, at der er nogle af beslutningstagerne, der har de beregninger, men det er også vigtigt, at det bliver offentligt kendt, så befolkningen kan forholde sig til det, forklarer Lars Gårn Hansen og uddyber: - Netop af den grund, hvis der ikke er god samfundsøkonomi i projektet, så er det vigtigt, at politikerne kan forklare, hvorfor det så alligevel er værd at gennemføre.

KAN VÆRE MANGE ANDRE ÅRSAGER TIL ET PROJEKT Der kan nemlig sagtens være andre årsager til at gennemføre et projekt, selvom der er dårlig samfundsøkonomi i det.

- Men det er vigtigt både for politikerne, men også for befolkningen, at man så ved, at der er en dårlig samfundsøkonomi i et givent projekt. Og så må politikerne jo stå på mål for, hvorfor det så alligevel er pengene værd.

Det var netop på grund af dårlig samfundsøkonomi, at Energiø Nordsøen blev sat i bero.

Tidende har forsøgt at få et interview med klima-, energi-og forsyningsminister, Lars Aagaard fra Moderaterne, men det har ikke været muligt."
2023-10-13 00:00:00,Trøst tilfreds med udspil om større belønning,Bornholms Tidende,"Regeringen lægger op til at kompensere naboer til energiparker bedre. Borgmester Jacob Trøst føler, at der er blevet lyttet til Bornholms argumenter.

Større kompensation til naboer og lokalsamfund er et af elementerne i regeringens udspil "" Klimahandling - Sammen om mere grøn energi fra sol og vind på land"", der sætter rammerne for udbygning af vedvarende energi på land med 12 konkrete tiltag.

Overordnet handler udspillet om at sikre lokal opbakning og hurtigere myndighedsbehandling ved etablering af energiparker, hvilket vil sige et område bestående af et eller flere arealer med elproduktion fra vedvarende energi.

Den lokale opbakning skal blandt opnås ved at yde større kompensation til naboer og lokalsamfund. Her på Bornholm er der gang i to projekter, hvor regionskommunen arbejder for, at naboerne bliver fair kompenseret for de gener, anlæggene skaber. Det drejer sig om Energiø Bornholms landanlæg og Kildevad Solcellepark i Østerlars. På sin hjemmeside fortæller kommunen, at der pågår et arbejde med at få sikret, at energiøens anlæg bliver omfattet af en eksisterende eller ny ordning for kompensation. I det lys er det ifølge kommunen positivt, at regeringen lægger op til, at der skal udarbejdes en analyse af mulige gevinst-og kompensationsordninger for naboer til særligt store el-transmissionsanlæg.

I forlængelse af "" Klimaaftalen om grøn strøm og varme"" fra sidste år har 32 kommuner og udviklere indmeldt mulige arealer til placering af energiparker.

Bornholm har ikke tidligere meldt et areal ind til dette formål.

Med sit nye udspil inviterer regeringen dog til, at flere kommuner kan melde ind med yderligere arealer, der potentielt kan anvendes som energiparker.

Det får Jacob Trøst til at se muligheder.

- Det her indikerer, at regeringen nu har fået naboerne til blandt andet landanlægget på Bornholm på radaren.

Men også at der er blik for, at samfund og kommuner som lægger deres dyrebare jord til, skal belønnes.

Jeg er glad for denne udmelding, da jeg, sammen med mange aktører på Bornholm og administrationen har lagt et stort arbejde i at gøre opmærksom på de huller, der er i lovgivningen på kompensationsområdet. Det ser ud til, at vi er blevet hørt, og jeg er nu spændt på det videre arbejde med at gøre mulighederne konkrete, siger borgmesteren på kommunens hjemmeside."
2023-10-13 00:00:00,Velfærd og udvikling hænger sammen,Bornholms Tidende," Claus Larsen-Jensen mener, det er nu, vi skal bakke op om Energiøen og melde os klar til udvikling og dermed finansiering af vores velfærd.

Når Bornholms Tidende forleden viser en tegning, hvor dem, der taler for Energiøen m. v., peger på, at der kommer mange nye job, mens Statsministeren citeres for ikke at ville love job, så er det ret misvisende. Statsministeren kan af gode grunde ikke fra Folketingets talerstol stå og love et bestemt antal job i dette eller andre projekter. Tegningen er misvisende, fordi den sår tvivl om Energiøen, og hvad deraf kan følge for Bornholms udvikling.

Energiøen, PtX (grønne brændstoffer), Grøn Energipark m. v. er det, der kan og skal løfte Bornholms udvikling, økonomi og befolkningstal. Det er vigtigt at holde fast i. Udvikling og bornholmernes velfærd hænger sammen. Derfor er det så vigtigt, at Kommunalbestyrelsen og vi som borgere og virksomheder er klare i spyttet om, at vi vil det.

Der er altid ved den slags store projekter tvivl. Bliver det nu til noget? Hvordan bliver det? Kan det passes ind? Er det nu også nødvendigt, at vi lige nu skal træffe beslutningen? Kan vi ikke bare vente lidt? Så kan vi håbe, at vi så senere ved mere, og vi kan slippe for at tage stilling til noget, som også indeholder nogle dilemmaer.

Men den mulighed er der ikke. Der er lige nu alle muligheder for, at Bornholm får og tager denne historiske chance. Er vi ikke med på dette, så er risikoen, at så går udviklingen forbi Bornholm. Det er i disse år, at staten satser stort på grøn energiomstilling, og lægger mia. kr. i dette.

Det er nu, at store investorer i energiselskaberne skal træffe en beslutning, om de vil investere og hvor i Danmark. Overalt i landet byder et hav af kommuner sig til, og vil vi ikke være med, så er risikoen, at investeringer og udvikling går forbi Bornholm.

Og dermed også, at vi ikke får det økonomiske udviklingsløft, som ellers skal sikre skatteindtægter til den velfærd, som vi ønsker os. Den nuværende afhængighed af ekstra statslige tilskud og årlige spareplaner, skal vi væk fra, og der er Energiøen m. v. det, der kan løfte os.

Og det er lige nu, at der i regering og Folketing tages stilling. Og nu virksomhederne beslutter.

Derfor har et stort flertal i Kommunalbestyrelsen også klart sagt ja til Energiø, PtX og Grøn Erhvervspark, for det hænger sammen.

Hvad er perspektiverne? Etableringen af Energiøen og Landanlægget er i gang. Det sikrer store mængder el. Overplanting (flere havvindmøller) sikrer el til produktion af grønne brændstoffer til fly, skibe, tung transport på et PtX-anlæg ved landanlægget.

Det kan også sikre grønne brændstoffer til færgerne, som nu bruger store mængder fossile brændstoffer. Det hænger også sammen med en Grøn Erhvervspark, som kan drage nytte af el og overskudsvarme.

Der kan etableres nye virksomheder, herunder gartnerier og aguakultur (fiskeopdræt), der bruger overskudsvarme. Overskudsvarmen kan også tilgå det bornholmske fjernvarmenet, som skal bindes sammen.

Halvdelen af industriens brug af LPG og landbrugsmaskiner og andre tunge køretøjer kan køre på grønne brændstoffer.

Spildevand kan bruges til produktionen af grønne brændstoffer. Vores grundvand skal ikke bruges. CO2 og Metan fra Biogasanlægget er samtidig nyttigt i denne sammenhæng.

Hvad så nu? Staten er i gang med etablering af Energiø og landanlæg. Kommunalbestyrelsen har sagt ja til udviklingen. Virksomheder skal byde ind på PtX. Det skal afklares, hvordan og hvor, der kan sikres areal til en Grøn Erhvervspark. Placeringen vil naturligt være i tilknytning til landanlægget, hvor energien kommer i land. En Grøn Erhvervspark kan formentlig etableres som et udviklingsselskab, som opkøber jord og får penge ind ved salg af erhvervsgrunde.

Det betyder, at der skal reserveres areal hertil. Det rejser spørgsmålet om opkøb, ekspropriationer og kompensation til de berørte og naboer. Folketinget bør tage højde for dette, og ikke kun i forbindelse med landanlægget, nu de drøfter dette. Det og meget andet skal være en del af den udviklingsaftale, Bornholm skal have på plads med staten. Det skal netop udstyre Bornholm med de muskler, der skal til for, at visionen skal lykkes.

Og så skal der holdes fast i, at dette udviklingsperspektiv er det, som skal sikre os en bæredygtig fremtid til finansiering af den velfærd, som vi ønsker os på øen.

Jeg erkender, at det kræver store beslutninger, og at vi på Bornholm er indstillet herpå. Det indebærer også dilemmaer, men samtidig et hav af muligheder. Det interessante spørgsmål er, hvad alternativet ville være for Bornholm, hvis vi afviste denne udvikling"
14-10-223,Historisk ja tak til brintproduktion på Bornholm,Bornholms Tidende,"Med et ja til at åbne for brintproduktion åbner Bornholm meget store muligheder, mente alle andre partier end Enhedslisten torsdag i kommunalbestyrelsen. EL ønsker kontrol med hvem, der kommer ind. Flere andre partier konstaterede, at den kontrol også vil komme.

Bornholm byder brintproducenter velkommen og er klar til at lægge landjord til brintproduktion på power-to-X anlæg.

Bornholm vil også etablere én samlet grøn erhvervspark, hvor virksomheder kan arbejde sammen ud fra brintproduktionen og overskudsvarme fra energiøens landanlæg.

Bornholm ønsker både nye, grønne erhverv og at bruge energiøen som springbræt for at gøre bornholmske virksomheder mere grønne. Alt sammen med et mål om "" at skabe nye, attraktive og varige arbejdspladser"".

Alle tre dele og mere endnu er kommunens officielle kurs efter kommunalbestyrelsens møde torsdag aften. Her vedtog alle partier undtagen Enhedslisten et tillæg til kommunens erhvervsstrategi, hvoraf alt dette fremgår.

Bornholm åbner for power-to-X og brintproduktion, fordi brintproduktion eller ej er den faktor, der mere end nogen anden vil afgøre hvor meget Bornholm vil få ud af den kommende energiø.

Antallet af nye arbejdspladser bliver begrænset, hvis der ikke også kommer brintproduktion.

Kommer der derimod brintproduktion, er Bornholm i kraft af energiøen allerede interessant for en lang række store energiselskaber med planer om at byde i statens kommende udbud af mindst tre gigawatt havvind i farvandet ud for Bornholm.

Også andre døre vil gå op, for eksempel til nye virksomheder i en grøn erhvervspark.

I Folketinget satte et bredt flertal sidste år 1,25 milliarder kroner af i støtte til brintproduktion.

Ved at åbne for at lægge landjord til brintproduktion får Bornholm ifølge kommunalbestyrelsens materiale til torsdagens møde også mulighed for at nyde gavn af den nationale satsning på brint.

Torsdag aften var den pakke attraktiv for alle andre partier end Enhedslisten.

- Vi står her med valget mellem at åbne eller at lukke nogle døre. Vi mener, at vi skal åbne dem, sagde borgmester Jacob Trøst (K).

EL: HVEM SKAL IND AF DØREN? Natur-, miljø-og planudvalgets forperson Helle Munk Ravnborg (EL) ønsker ikke at åbne Bornholm for store energiselskaber.

- Jeg synes, at det er en god ide med åbne døre. Men for os handler det om at være med til at bestemme, hvem der kommer ind af de døre. Og være med til at forme hvilken energisektor vi vil have ind, sagde hun.

- Det er svært at læse det her tillæg som andet end et carte blanche: Kom og gør, hvad I vil. Det synes vi ikke er at styre udviklingen, sagde Helle Munk Ravnborg, der også konstaterede, at den grønne erhvervspark GreenLab Skive kører med millionunderskud.

Helle Munk Ravnborg mente overordnet ikke, at en sag som den foreliggende over hovedet er noget, som en kommune skal beskæftige sig med.

Modsat har erhvervsudvalgets formand Linda Kofoed Persson (DF) de seneste måneder arbejdet for at åbne Bornholm officielt for brintproduktion. Hun var glad torsdag aften, hvor hun også roste de af kommunens medarbejdere, der har skrevet tilsagnet om brintproduktion.

- Det her er med til at definere, hvad vi som kommune gerne vil lægge ø til. Med det her kapitel har vi valgt at definere, hvad vi tror vil bringe udvikling til Bornholm, sagde hun.

- Jeg har valgt at tage de mega positive briller på, og jeg glæder mig til, at vi i de kommende år skal føre strategien ud i virkeligheden.

- Vælger vi at tro på, at det her skal være vores vej ud af de evindelige besparelser, ikke næste år eller næste år igen men i årene derefter og i vores børns tid: Så er det nu, at vi skal stemme ja til det her kapitel, sagde Linda Kofoed Persson.

S: DET ER NU, BORNHOLM Også Socialdemokratiet står bag at åbne for brintproduktion.

- Nu er det nu, Bornholm. Nu viser vi staten og nogle investorer, hvad vi vil, sagde gruppeformand Claus Larsen-Jensen (S).

- Det giver også mulighed for, at vi kan sikre vores fjernvarmenet på Bornholm, og det giver i det hele taget Bornholm nogle muligheder, der er ganske fantastiske, sagde han.

Hvis Bornholm vælger at indgå en udviklingsaftale med Indenrigsministeriet, vil kommunen skulle definere nogle ting at udvikle.

Her skal åbningen for brintproduktion og nye erhverv også med, mener Socialdemokratiet.

- Når vi skal lave en udviklingsaftale med staten, synes jeg også, at vi skal bruge det her kapitel, sagde Claus Larsen-Jensen.

- Jeg har også hørt nogle sige, om vi ikke bare kan vente lidt? Problemet er bare, at Folketinget netop nu er ved at forhandle de her ting, og hvis vi siger nej, vil nogle andre gnide sig i hænderne, sagde han.

Claus Larsen-Jensen afviste Helle Munk Ravnborgs ord om, at Bornholm giver carte blanche til, at store energiselskaber kan gøre på Bornholm, hvad de vil. Af det nye tillæg til erhvervsstrategien fremgår det også, at kommunalbestyrelsen vil skulle tage stilling til alle konkrete projektønsker fra selskaber, der gerne vil etablere sig.

- Vi kommer til at behandle det hele. Meget af det endda i Helles eget udvalg, sagde Linda Kofoed Persson (DF).

- "" Nu er det nu"", siger Claus. Og ja, det er det. Og ja, selvfølgelig skal vi sige ja, sagde Bjarne Hartung Kirkegaard (KD).

- Vi tror, at der er meget store muligheder i det her. Også nogle, som vi slet ikke kan se endnu, sagde gruppeformand Kirstine van Sabben (BL).

Vi står her med valget mellem at åbne eller at lukke nogle døre.

Vi mener, at vi skal åbne dem Jacob Trøst (K) borgmester Jeg synes, at det er en god ide med åbne døre. Men for os handler det om at være med til at bestemme, hvem der kommer ind af de døre. Og være med til at forme hvilken energisektor vi vil have ind Helle Munk Ravnborg (EL) Natur-, miljø-og planudvalgets forperson."
2023-10-18 00:00:00,Lad os tage arven med i en grøn fremtid,Bornholms Tidende,"Det kræver noget af alle at sikre Bornholms fremtid inden for fødevareerhvervet.

Bornholm har længe været kendt for sin unikke smag, fra de røgede fisk, de delikate oste og syrlige havtornbær til prisvindende øl og smagen af lokale råvarer på vores store udvalg af fantastiske restauranter.

Vores ø er anerkendt som en gourmet-destination, og vi er stolte af vores bornholmske fødevarer. Men hvordan kan vi tage vores fødevarearv til det næste niveau og samtidig bidrage til grøn omstilling og udvikling på Bornholm? Som erhvervschef for Business Center Bornholm og med en baggrund på øen har jeg set Bornholm gennemgå mange forandringer gennem årene. Vi er gået fra fiskeriets storhed til en tid med nedgang i antallet af indbyggere og virksomheder - en virkelighed, der heldigvis er begyndt at vende til det positive. Derfor er det så vigtigt, at vi altid tænker i udvikling i stedet for afvikling - det er og bliver mit mantra. Bornholm er en ø med utroligt potentiale, og vi har en enestående mulighed for at forme vores egen fremtid. Men for at det kan ske, er det vigtigt at både virksomheder, indbyggere og politikere støtter op og er åbne for nye muligheder og at vi tør sætte turbo på udvikling sammen.

Bornholm er allerede kendt for sin mangfoldige fødevareproduktion, på tværs af mindre producenter og oplevelses-fødevarer til slagteri, landbrug og mejeri, og disse virksomheder står for rigtig mange arbejdspladser.

Jeg synes, at vi kan være stolte af vores alsidige fødevareerhverv lige fra landmanden, der sikrer forsyning af fødevarer til verdensmarkedet til de mange nicheprodukter, der sikrer den lokale identitet og fødevareoplevelse.

Men vi kan ikke hvile på laurbærrene. Grøn omstilling er nøglen til en bæredygtig fremtid, og vi er allerede, i det små, på rette vej. Et godt eksempel er produktionen af planteproteiner, som linser og ærter, en vigtig alternativ proteinkilde til kød, som allerede er i gang på øen. Dette viser vores evne til at tilpasse os en verden i udvikling og efterspørgslen fra fremtidens forbrugere.

Men der er plads til mere, meget mere.

For der er mange problemstillinger og potentialer, og det er vigtigt at vi tager dem seriøst og agerer på dem. Et udpluk af de udfordringer og muligheder som jeg er optaget af er: · Den ændrede forbrugeradfærd på grund af klimaændringer, hvor lokale varer med et lavt CO2-aftryk kun kommer til at blive mere og mere efterspurgt. Kan Bornholm lave et stærkt netværk, der gør det nemt for dagligvarehandlen at vælge lokalt til hylderne og som gør forbrugerne bevidste omkring det valg? · Nye, proteinbaserede dagligvarer, der møder forbrugernes efterspørgsel. Det vil være oplagt at lave lokalproducerede fødevarer, ikke kun selve afgrøderne, men også kødalternativer som seitan og tofu. Kan Bornholms gourmet-stempel ikke med fordel bruges her? · Vi har mange producenter der ønsker at bearbejde råvarer, men de er afhængige af forsyning af råvarer af høj kvalitet. Hvordan får vi skabt de bedst mulige samarbejder der gør, at producenterne kan få det lokalt, også selvom det er i små mængder? · Vi kommer til at se et stadig stigende fokus på at være selvforsynende hos private og i små fællesskaber, både med grønt, æg og kød. Skal der her skabes en bedre mulighed for at få slagtet lokalt, uden at være en primærproducent? Og kan private fødevarefællesskaber understøttes og hjælpes til at blive foreninger, der kan samarbejde på tværs om salg af overskudsproduktion? · Klimaændringerne, som vi allerede oplever.

Hvilke afgrøder kan og skal vi dyrke og hvordan sikrer vi os bedst muligt mod tørke og skybrud? Skal vi se på Samsø og deres brug af vandreservoirer eller findes der andre alternativer, der kan gøres til erhvervspotentialer? · Bornholm i global kontekst. Hvordan kan vi være med til at sikre fødevarer i en verden, hvor der bliver større og større mangel på dem? Jo mere vi selv nationalt og lokalt importerer, jo mindre er der til andre. Så hvordan sørger vi for selv at stå for størstedelen af det, vi spiser, på en måde hvor producenten stadig kan leve af det og forbrugeren har råd til at købe det? Hvordan kan vi optimere fødevaresystemer og øge sammenhæng på tværs af forsyningskæden, baseret på big data? · Fødevarer, den kommende Energiø Bornholm og power-to-x-teknologi kan sammen få en positiv betydning. Vores fremtid som fødevareø og innovationscenter er tæt knyttet til vores evne til at udvikle nye produkter og forretningsområder. Energiøen og power-to-x-processen vil give os nye ressourcer som overskudsvarme og brint. Bornholm bør drage fordel af disse ressourcer til at skabe innovative fødevarevirksomheder, i den erhvervspark der kan blive anlagt i forbindelse med energiøen.

For at vi kan lykkes med den grønne omstilling og udviklingen af fremtidens fødevarer, både indenfor råvarer og produktion, skal vi også tiltrække nye virksomheder, innovation og forskning til Bornholm. Vi skal værne om vores ø og alt det, vi er gode til - men vi skal også tage imod hjælp og viden der, hvor det styrker os. Og mon ikke det fører til både nye indbyggere og flere skattekroner? Igennem Bornholms erhvervsfyrtårn omkring energiøen og konsortiet bag Baltic Energy Island arbejder vi allerede på at tiltrække uddannelse og innovation til Bornholm, og vi er på vej mod at blive et centrum for energiteknologi og grønne løsninger.

Dette kan vi med fordel også gøre, med fokus på fødevarer og i en stærk kobling, så vi tænker udvikling af forskellige områder i sammenhæng og ikke i siloer.

Hos Business Center Bornholm er det meget vigtigt for os at understøtte den grønne omstilling og udvikling, gennem sparring, vejledning og workshops for øens iværksættere og virksomheder - og vi afsøger hele tiden muligheder for projekter, der kan finansiere at vi kan få lov til at gå endnu mere i dybden med det. Alle virksomheder og iværksættere med en god idé kan booke et møde med BCB - vi står klar til at gøre alt vi kan for at medvirke til at udvikle og omstille eksisterende virksomheder og tiltrække nye virksomheder.

Men for at vi og virksomhederne kan lykkes, skal alle bidrage til fremtidens fødevarer, både forbrugere og producenter. Vi kan ikke skabe nyt og ændre verden - eller bare Bornholm, uden også selv at ændre noget.

Sammen kan vi forme en grøn fremtid for Bornholm, hvor vores fødevarearv og bæredygtighed går hånd i hånd."
2023-10-18 00:00:00,Nej tak til power-to-x på Sydbornholm,Bornholms Tidende,"Vi har brug for hjælp fra vores bornholmske naboer og politikere, så resten af Bornholm hjælper til med at bære den grønne omstilling på Bornholm, lyder det fra nabo til den kommende energiø.

Der er desværre politisk flertal for produktion af brint eller ammoniak på Bornholm.

Man må formode og håbe, at det afspejler holdningen hos befolkningen, så flertallet vil have denne udvikling. Ellers er der brug for en folkeafstemning på Bornholm om hele energiøprojektet.

Hvis vi, der bliver naboer til transformatorstationen på Sydbornholm, kunne bestemme, havde vi sagt nej til mere industri for at bevare Bornholms natur, sådan at der også i fremtiden vil komme turister til Bornholm.

Vi, der bor på Sydbornholm og bliver naboer til transformatorstationen, er hårdt ramt af denne udvikling. Vores økonomi bliver ødelagt, og vores opsparinger er helt eller delvist væk, fordi ingen vil købe huse, der ligger tæt på transformatorstationen.

Det burde derfor være en selvfølge, at vi skal kompenseres for det, vores huspriser falder, og denne lovgivning skulle have været på plads den dag Energiø Bornholm-projektet blev offentliggjort.

Vi har nu i flere år levet med uvished om en masse spørgsmål vedrørende energiøen og landanlægget, og det ser desværre ud til at fortsætte. Det er urimeligt, at vi skal leve på den måde, og vi kan ikke klare mere energiindustri på Sydbornholm.

Vi har brug for hjælp fra vores bornholmske naboer og politikere, så resten af Bornholm hjælper til med at bære den grønne omstilling på Bornholm.

Power-to-x-anlæg og anden energiindustri skal placeres andre steder på Bornholm.

Hvis der skal laves en energipark på Bornholm med power-to-x-anlæg med mere, bør den placeres uden for kystnærhedszonen, det vil sige mindst tre kilometer fra kysten, og det samme gælder for transformatorstationen.

Om kystnærhedszonen: Det er en national interesse, at kystnærhedszonen uden for udviklingsområder skal søges friholdt for bebyggelse og anlæg, som ikke er afhængige af nærhed til kysten.

Hovedsigtet er, at de åbne kyster fortsat kan udgøre en væsentlig naturværdi og landskabelig værdi.

Er det planen, at vi skal ødelægge de kystnære områder i hele Danmark med kæmpemæssige transformatorstationer og energianlæg? Hvis ikke, hvorfor skal vi så gøre det på Bornholm? Jacob Trøst har sagt, at vi må ofre os for den grønne omstilling. Det må vel gælde andre end os på Sydbornholm? Ellers skulle han have sagt: Vi må ofre jer for den grønne omstilling.

LAV ARBEJDET Kære Mette Fredriksen, Lars Løkke og Jakob Ellemann-Jensen. Kære regering.

Kære folketing.

Få nu lavet det lovgivningsarbejde, der kan give retfærdighed og kompensation til os, der nu er den grønne omstillings store tabere, nemlig kommende naboer til store transformatorstationer og energianlæg i Danmark."
2023-10-20 00:00:00,Borgere kan møde energiøen,Bornholms Tidende,"Energistyrelsen holder borgermøde om Energiø Bornholm.

Den samlede plan for Energiø Bornholm er sendt i høring. I den forbindelse inviterer Energistyrelsen til borgermøde, hvor alle interesserede har mulighed for at stille spørgsmål og komme med kommentarer til den overordnede beskrivelse af projektet. Det fremgår af regionskommunens hjemmeside.

Planen omfatter områder til vindmøller på havet syd og vest for Bornholm, områder til søkabler, landkabler og i landføring af kabler samt områder til højspændingsanlæg på land på Bornholm og Sjælland.

Med i høringsmaterialet er også en miljøvurdering, der skal sikre, at der på et overordnet niveau tages stilling til de sandsynlige væsentlige miljøpåvirkninger, der kan forekomme ved etableringen af Energiø Bornholm. Endelig indeholder høringsmaterialet visualiseringer af havvindmølleparkerne set fra forskellige steder på Bornholm. Det hele kan findes på Energistyrelsens hjemmeside.

Høringssvar kan indsendes til og med den 1. december.

Mødet foregår på Green Solution House i Rønne onsdag den 25.

oktober fra klokken 18.30. Tilmelding er ikke nødvendig."
2023-10-24 00:00:00,Tåbeligt afslag til havmøller,Bornholms Tidende,"Det er et kæmpe tab for klimaet, Bornholms lokalsamfund og troen på regeringens grønne løfter, at man bremser Bornholms Havvind.

Energistyrelsen har afvist Bornholms Havvinds ansøgning om at få tilladelse til at lave forundersøgelser for den lokale havmøllepark ud for Nexø.

Konkret betyder det, at styrelsen og dermed ministeriet bag blokerer for, at den danske havbund kan lægge fundament til det lokale havmølleprojekt. Projektet skulle kunne forsyne Bornholm med klimavenlig grøn strøm allerede fra 2026.

Set her fra Bornholm er det aldeles tåbeligt, at man med udgangspunkt i en politisk aftale fra i sommer om at smække ' åben dør'-ordningen i ikke tillader den lille og demokratisk stærke havmøllepark, som en lang række af bornholmske virksomheder og borgere på øen har støttet og engageret sig i.

Det giver logisk set god mening, at regeringen har blokeret for ' den store åbne dør' til de store kommercielle projekter, efter at de har set, hvordan Tyskland har kunnet sælge havbund for milliarder, mens vi var klar til at forære den væk med den åbne dør. Det er godt købmandskab, at der "" heldigvis"" var en EU-regel, der kunne skabe tvivl om lovligheden. Men det så ud til, at de lokale borgerprojekter var undtaget, og at det lokale og klimavenlige projekt stadig kunne få lov at lave sin lille kystnære havmøllepark.

Det har Energistyrelsen nu sat en stopper for, og den ansvarlige minister vil ikke engang stille op til interview om den absurde klimafarce, hans regering opfører ved både at love hurtig grøn omstilling og samtidig blokere de borgere, der allerede er trukket i det grønne arbejdstøj.

Afvisningen er et tab for både Bornholm og klimaet. Bornholms Havvind ville kunne etablere en havmøllepark langt hurtigere end den store og stadig tvivlsomme energiø, som staten endnu ikke har fundet investorer til, og hvor regnestykket bag møder tung økonomisk kritik.

Energiøen er et vigtigt udviklingsprojekt for Bornholm.

Bornholms Havvind er et vigtigt projekt for troen på, at flertalsregeringen vil en grøn omstilling og holder af lokalt demokrati.

Det kan man ikke fornemme her i Østersøen, hvor der ellers blæser masser af frisk grøn vind."
2023-10-24 00:00:00,Energistyrelsen: Ulovligt at sige ja,Bornholms Tidende,"Energistyrelsen vil ikke lovligt kunne give forundersøgelsestilladelse til Bornholms Havvindmøllepark eller andre åben dør-projekter.

Det ville ikke være lovligt for Energistyrelsen at give Bornholms Havvind en forundersøgelsestilladelse til en havmøllepark ud for Nexø. Det mener styrelsen ifølge en mail til Tidende.

Bornholms Havvind ansøgte i april efter åben dør-ordningen om tilladelse til en forundersøgelse, men i dag er det kommet frem, at planen er blevet bremset efter et nej fra Energistyrelsen.

Energistyrelsens vicedirektør Stig Uffe Pedersen forklarer i en mail: - Energistyrelsen vil ikke lovligt kunne give forundersøgelsestilladelse til Bornholms Havvindmøllepark eller andre åben dør-projekter, hvor der ikke allerede er udlagt arealer til vedvarende energi i Danmarks Havplan. Og selvom områderne har et udlæg i havplanen, vil projekterne skulle konkurrenceudsættes, da Klima-, Energi-og Forsyningsministeriet og Energistyrelsen har vurderet, at den nuværende åben dør-ordning er i strid med EU-retten.

Med den politiske aftale fra juni om Danmarks Havplan er der taget stilling til, "" at der ikke udlægges nye arealer til berostillede kommercielle åben dør-projekter"", forklarer Energistyrelsen videre.

- Energistyrelsen skal i forbindelse med behandling af ansøgninger inddrage overordnede planmæssige hensyn.

Energistyrelsen vil derfor heller ikke lovligt kunne meddele forundersøgelsestilladelser, som er i strid med den gældende havplan eller et forslag til ændring af havplanen, lyder det.


FAKTA

Energistyrelsen stillede sagsbehandlingen under åben dørordningen i bero den 1. februar i år.

Energistyrelsen har efter berostillelsen fortsat modtaget ansøgninger, herunder en ansøgning fra Bornholms Havvind den 17. april.

Der blev den 7. juni indgået en politisk aftale om Danmarks Havplan. Der blev det aftalt, "" at der ikke udlægges nye arealer til berostillede kommercielle åben dørprojekter."" Der er den 30. maj 2023 indgået politisk aftale om at udbyde Energiø Bornholm med 3 GW med mulighed for overplantning. Der arbejdes på at tilkoble Energiø Bornholm til Bornholms Forsyning, hvorved adgangen til grøn strøm øges meget betydeligt."
2023-10-24 00:00:00,Wermelin: Jeg forstår 100 procent frustrationen,Bornholms Tidende,"Som klima-og energiordfører har Lea Wermelin (S) hørt mange af mellemregningerne, og selvom hun ærgrer sig gul og grøn over afslaget til Bornholms Havvind, så kan hun ikke se andre udveje.

- Det er et meget sympatisk projekt, som jeg har fulgt i al den tid, det har været undervejs.

Ordene er Lea Wermelins, da Tidende taler med hende mandag eftermiddag, efter det står klart, at det lokalt funderede projekt, Bornholms Havvind har fået afslag på anmodningen om at foretage forundersøgelser til det folkeejede vindmølleprojekt.

- Vi vil jo rigtig gerne have meget mere vedvarende energi og også stærk lokal opbakning.

Samtidig har vi så fået den melding fra vores myndigheder, at denne her åben dør-ordning, som projektet faldt under, var en ulovlig ordning, og det er myndigheder og politikere selvfølgelig nødt til at reagere på, forklarer Lea Wermelin.

Hvad er din vurdering. Er det ulovligt? - Jeg har ikke nogen selvstændig vurdering af, om noget er lovligt eller ulovligt. Jeg forholder mig til, at vores myndigheder kommer med en klar melding om, at vi kunne risikere at køre over for rødt i forhold til ulovlig statsstøtte, understreger hun, ligesom hun pointerer, at det bornholmske projekt da heller ikke er det eneste projekt, der er blevet lukket ned af det samme røde lys.

- Det er sket for det her projekt og også for en række andre projekter rundt omkring i Danmark. Jeg tror da, at vi alle sammen ærgrer os gule og grønne. For vi siger også tempo tempo tempo -der skal bygges mest muligt vedvarende energi og hurtigst muligt.

DØDFRUSTRERENDE Hun har en forventning om, at der bliver en drøftelse i energiforligskredsen om de projekter, der står og tripper efter at komme i gang, og som nu bliver bremset af den ulovlige konstruktion.

- Men på Bornholm har vi også energiøen, som vi har arbejdet med, og den skal jo kunne det samme i en meget større skala.

Det skal også komme bornholmerne til gode, og der er stor lokal opbakning til, at det er det, vi skal være -en energiø og et sted, der viser vejen til en grønnere fremtid.

Kan du godt forstå, hvis nogen synes, det ligner, at det er fordi staten vil tjene pengene? - Jeg tror, der kan være alle mulige konspirationsteorier.

Jeg kan bare sige, at den melding, jeg har fået fra min ordfører, er, at vi er i gang med at køre over for rødt, og uanset om det er på det her område eller alle mulige andre, så lytter vi til de ministerier, vi har.

Hun understreger, at hun gerne ville have været åben dør-problematikken foruden.

- Det har jo også betydet, at der er nogle projekter, der ikke kunne blive til noget alene, fordi det har været lavet med den ordning.

Men når vi har et havområde, der er vores fælles, så skal vi også sørge for, at det ikke er de få, der tjener på det.

Det har dog overhovedet ikke har været drømmen om et statsligt medejerskab, der har været drivkraften i de meldinger, hun har fået som ordfører.

- Jeg har hørt mellemregningerne mange gange, men jeg kan godt forstå dem, der er initiativtagere bag projektet, dem der har købt anparter og nogle af de partnere, der er på det. De er dødfrustrerede, og de ville gerne vise, at man kunne lave det her projekt og vedvarende energi med lokal opbakning. Derfor ville jeg også ønske, det var anderledes.

- Men når vi har fået den melding, vi har omkring ulovlig statsstøtte, så er man også nogle gange bundet på hænder og fødder som politiker, og så må vi drøfte, hvordan vi får taget det næste skridt. Jeg forstår 100 procent frustrationen."
2023-10-25 00:00:00,Selv protesten bliver mast,Bornholms Tidende,"Magten tromler den grønne omstilling ud over Bormholm.

Her ligger den maste protest fra bornholmere mod den enorme transformerstation på det bornholmske sydland.

Nogen havde stillet skiltet med teksten "" Bombemål Nej Tak"" op ved Søndre Landevej.

Netop der, hvor regeringen og vindindustrien vil samle strøm fra et trecifret antal kæmpevindmøller ude på havet i en gigantisk klods af et industribyggeri. Som kan blive mål i en hybridkrig. Som helt sikkert gør bornholmerne omkring den til værgeløse ofre i forvandlingen af solskinsøen til industriø.

Det var et skilt på privat mark på en gammel anhænger. Et simpelt udtryk for beboernes afmagt over for det, der sker omkring dem og med dem: Et uoverskueligt maskineri, der ruller ud. Først med "" Program Energiø Bornholm"" med uendelige mængder kompliceret stof. Magtens ord. Såkaldt miljøvurdering skrevet af Rambøll, der for betaling fra magten vurderer, at det ikke vil blive så slemt, som man kunne tro. Det, som magten har på vej.

Så er der høringsprocessen. Bornholmerne har jo mulighed for at give deres mening til kende over for magten. Hvis de kan finde rundt i websider og bilag og myndighedsroller for, hvem der bestemmer hvad.

Beboerne føler ikke, de kan gøre noget som helst mod det store, uoverskuelige, der er på vej. Har de ret? Men magten får sin demokratiske ryg fri. Det har været i høring. Og magten har jo allerede lavet prøveboringer og udgravninger på området.

Uafvendeligt kommer magtens rigtige, store maskiner ind over det sydbornholmske landskab. Af størrelse som den, beboerne oplever, der symbolsk har kørt over deres protest -på en gammel anhænger. Et billede på det overgreb fra magten, de føler sig udsat for. Et overgreb, som sker i deres eget hjem og på deres hjemegn. Og som magten ikke anerkender og kompenserer dem for. Og kommunalbestyrelsen stiltiende accepterer.

Hvordan kan man kompensere Bornholm(erne) for, at vores værdier bliver angrebet? Bornholm er naturværdier, som har været her altid. Klipper uforandret gennem millioner af år. Landbrug gennem århundreder.

En ubrudt horisont mellem havet og himlen langs hele Sydbornholms kyst. Hvad betyder det at lade øjet strække sig ud til den? Og hvad betyder det, at der fremover vil være hundredvis af roterende møllevinger at se i stedet.

Fra Rønne, fra hele kysten, og fra størstedelen af Bornholm, der hæver sig smukt ind mod Almindingen. Og natten bliver garneret med 100+ blinkende lanterner i det mørke hav.

Om vi vil det eller ej, så tromler magten sin grønne omstilling ud over Bornholm.

Hvor mange arbejdspladser/ økonomi Bornholm får ud af det, er dybt uvist. Vi får masser udgifter til veje og lignende for magtens maskiner og tab på turismekontoen.

Staten kræver elafgift af forbrugerne.

Bornholm må kræve en elafgift af dem, der vil producere el på Bornholm. Bare en promille af salget vil nok kunne veje op for, at vi ikke bliver 42.000. Ellers siger vi nej tak."
2023-10-26 00:00:00,Stor interesse for borgermøde om kommende vindmøllepark,Bornholms Tidende,"50 deltagere var med i borgermøde onsdag aften, hvor der var et panel af eksperter på første række.

Energiø Bornholm, som blev vedtaget i Folketinget i 2020 som en del af klimaaftalen, vil fordoble elproduktionen i Danmark. Men hvordan kommer det til at se ud, og hvor meget kommer det til at lyde? Det var nogle af bekymringspunkterne på borgermødet på Green Solution House i Rønne onsdag aften. Her gennemgik værterne fra Rambøll og Energistyrelsen indledningsvist de områder, som er relevante for anden høringsfase, som udløber 1. december De tre projekter i fokus er havvindmøllerne, kablerne til Tyskland og landanlæggene på Bornholm og Sjælland, samt det kabel, der skal forbinde de to landanlæg. Det forlød indledningsvist at rammen for Energiø Bornholm blandt andet er, at møllerne max må 330 meter høje, kapacitetsloftet er på 3,8 gigawatt, samt at landanlægget skal stå klar, inden møllerne opstilles.

Et af diskussionsemnerne var affødt af en visualisering, som blev efterspurgt i høringssvarene i den første høringsrunde.

To konsulenter fra Rambøll gennemgik en visualisering med 141 vindmøller a 27 MW med 330 meter høje møller - set i klart vejr.

- Der vil være en væsentlig påvirkning.

De vil synes som dominerende anlæg, og man kan lave tilpasninger, men ikke afværge det visuelle indtryk, sagde Bettina Jørgensen.

Derudover vil der være støj på højspændingsstation i Sose.

- Vi har kigget på andre højspændingsanlæg, og på den baggrund vurderer man, at støjgrænserne kan overholdes, hvis man etablerer støjvold eller andet, lød det videre.

Efterfølgende fortalte en biolog fra Rambøll, at støj fra anlægget syd for Rønne Banke ifølge hans vurdering vil bestå af dybe toner.

- Det skal håndteres. Vores vurdering er, at man vil ikke kunne høre støjen fra land.

Marsvin og havlit søger et andet sted hen, mens møllepælene nedrammes.

Traner fløj forbi Kriegers Flak og vil gøre det igen, vurderede biologen fra Rambøll.

I spørgetiden var der især fokus på bæredygtighed og genanvendelse.

Her kunne eksperterne fra Energistyrelsen berolige med at der i udbuddet vil være krav om at møllerne skal genanvendes.

Mange af tilhørerne var utilfredse med, at værterne ikke vil spørge på spørgsmålene, men henviste til de efterfølgende diskussionsstande, som var opstillet i foyeren.

Efter spørgetiden var der pause med kaffe og kage. Borgermødet blev afsluttet med mere detaljerede spørgerunder ved standene.


HØRINGER

Energistyrelsen har netop indledt en høring af den samlede plan for Energiø Bornholm, og afholdte i den forbindelse det andet borgermøde på Bornholm, som en del af forarbejdet til anlægsfasen.

Den første høringsrunde blev afsluttet i december 2021. Borgermødet onsdag aften blev afholdt i Green Solution House, og det skete i samarbejde med Energinet, der er bygherre på kabler til og fra havvindmøllerne samt transformeranlægget.

Inviteret var alle med interesse for den overordnede beskrivelse af projektet om Energiø Bornholm og den tilhørende miljøvurdering.

Klima, Energi-og Forsyningsministeren er den overordnede ansvarlige for projektet om Energiø Bornholm.

Dele af det ansvar er videregivet til Energistyrelsen, der har fået til opgave at udpege områder, igangsætte forundersøgelser af større områder til havvind og udbyde statslige udbud af havvindmølleparker.

Politiske beslutninger og analyser om energiøen danner grundlaget for Energistyrelsens Plan for Program Energiø Bornholm, der nu sendes i høring.

Siden indkaldelsen af ideer og forslag til emner, der kunne indgå i miljøvurderingen af planen for Energiø Bornholm i efteråret 2021, har Energistyrelsen fået udarbejdet en foreløbig miljøvurdering. Den beskriver de miljømæssige konsekvenser ved projektet samt rapporten Plan for Program Energiø Bornholm, og indgår som en del af høringsmaterialet til den igangværende høring.

Planen omfatter: · områder til vindmøller på havet syd og vest for Bornholm, · områder til søkabler, · landkabler, · ilandføring af kabler og · områder for højspændingsanlæg på land på Bornholm og på Sjælland.

I første høringsrunde gav mange udtryk for et ønske om at se visualiseringer af de kommende vindmøller.

Høringsmaterialet fra Energistyrelsen indeholder derfor visualiseringer af havvindmølleparkerne set fra Galløkken, Boderne, Dueodde, Ruts Kirke, og Dronningestolen i Almindingen.

Høringsfristen i den aktuelle høringsrunde er på grund af en fejl udsat til den 1. december.

Der indløb 52 høringssvar i første høringsrunde.


ENERGIØ BORNHOLM

Får en kapacitet på 3 GW, som svarer til enten 3,3 mio. danske eller 4,5 mio. tyske hustandes årlige elforbrug."
2023-10-27 00:00:00,Får vi energiøen fordi vi er blåøjede?,Bornholms Tidende,"Bornholm er et u-land med blå øjne og med mareridtsagtige tilstande.

Chefredaktøren lovede for nogen tid siden læserne, at vi kunne få besvaret spørgsmål. Her kommer så nogle af mine: Hvorfor skulle det store landanlæg overhovedet ligge på Bornholm, når transporten er dyr? Hvem har hvilke penge-interesser i det? Hvorfor hører man ved de såkaldte borgermøder kun panelernes reklameagtige udlægning af teksten? Hvorfor hører man aldrig på lige fod skeptikernes syn på sagen? Direktører og bestyrelsesformænd kan måske ikke svare på spørgsmålene, fordi alt er usikkert? Arbejdspladser bliver der masser af, siger de. Men vi har jo åbenbart rigelige, som ikke kan besættes. Så præcis hvilke arbejdspladser? Sagde man ikke det samme om havnen? Der må man da vide, præcis hvor mange flere skattebetalende bornholmere der er kommet ud af det? Hvem skal bygge landanlægget? Sikkert ikke lokale. Storentreprenører har deres egen stab, som de kan flytte rundt med. Så skat bliver betalt hjemme i bopælskommunen.

Bare fordi man har en byggetjans på Bornholm, tager man alligevel hjem og bor gerne midlertidigt i en container, så man ikke skal have udgift til dobbelt bolig.

Firmaet sætter den bare på (el) regningen.

Tænk på metroarbejderne eller dem, som arbejder på boreplatforme. Bornholm vil for den type flytbare arbejdere være et sted, hvor man arbejder. Der er næppe nogen af dem, der vil komme hertil for naturens skyld. Og som derfor vil ønske at blive, for hvad så bagefter? Da er der sikkert ikke brug for de samme kompetencer. Så flytter de jo alle sammen igen, og vi har de samme problemer med befolkningstallet.

Og dem, som skal passe værket, er ikke så mange. Der vil garanteret blive brugt computere (AI) til det meste. Dét ved man da andre steder fra.

Hvorfor skal vi æde al den snak om fremskridt råt, når alt er så usikkert? Det er uhyggeligt at mærke den naivitet, der hersker blandt de toneangivende og folkevalgte her på øen.

Den påtænkte energiø, dette landanlæg, er ikke opfundet for vores blå øjnes skyld.

Eller måske alligevel, fordi vi er blåøjede. Ingen har lovet os, at vi kommer op på de 42.000 indbyggere, der skulle sikre os et skattegrundlag, der skulle gøre os uafhængige -og af hvad? Nu er vi så i gang med at invitere storkapitalen ind. Men vi aner jo ikke, hvad det vil medføre af "" nødvendige"" investeringer af flere og flere mammutstore anlæg, der vil ødelægge vores dejlige ø, som jo netop er attraktiv, fordi vi ikke har alle disse umenneskeligt store anlæg med hvad dertil hører, af til-og frakørsler (a la tyskernes betonveje op igennem Jylland).

Hvem gider tage til Bornholm -endsige flytte hertil, hvis der ligger en motorvej fra Rønne til Nexø? Roen og freden og naturen, som er det, alle tilflyttere nyder, sætter vi over styr ved for eksempel den kontinuerlige brummen fra dette kæmpemonstrum lige op ad indhegningen med "" biodiversiteten"".

Bornholm er alt for lille til den slags anlæg.

Har man tænkt på, at vi med dette 10 etagers bombemål med tilhørende overskærbare kabler provokerer diverse stormagter? Vi bliver betragtet som et u-land, som man kan outsource sine "" beskidte"" fabrikker til (i udviklingens navn. Tænk på hvordan Afrika ville have set ud, hvis udvikling havde været en realitet). Som var vi et u-land, må vi ikke sætte vores egne vindmøller op til selvforsyning. Men storkapitalen må. De tager vores jord uden at skulle tilgodese os.

Hvor er I henne, naturfreaks og vindmølleentusiaster? Hvem truer jer til at tie stille? Hvor blev selvforsyningstanken af? Er det den, der foruden monstret vil lave store brint-, gylle-, solfangeranlæg og så videre, fordi det slet ikke var meningen, at Bornholm skulle nyde godt af landanlægget? Vi skulle bare klare os med overskudsvarmen.

Nu ser det heldigvis ud til, at nogen er kommet i tanker om, at det er alt for galt.

Lad os se, om vi kan blive sikret superbillig el. Så behøver vi jo slet ikke alle de andre anlæg.

Det må være enten eller."
2023-10-28 00:00:00,Vi har ikke råd til flere tab,Bornholms Tidende,"Henrik Espersen ser kritisk på Bornholms Havvind, Rønne Havn og den kommende energiø.

Tak til Tidendes gode tegner for at vise os vanviddet i og risiciene i de bornholmske energidrømme.

Tak til Jens Stubkjær for indlæg onsdag om magthaverne, der tromler den grønne omstilling ud over Bornholms indbyggere og unikke natur.

Tak til Alice Østerbøg for indlæg fredag om, at Bornholm får energiøen, fordi vi bornholmere er blåøjede.

Blåøjede er vi bornholmere nok ikke, men vi er blevet fyldt med fake propaganda fra Ørsteds lobbyister og andre, der kun ser på al bæredygtighed som lykken uden at tænke på naturen, samfundsøkonomien ifølge vismændene eller fornuften i at placere Nordeuropas største transformer i Putins baghave som et oplagt sabotagemål a la hvad vi ser ude i Østersøen sidste år og i denne måned.

Der er tilmed andre lige så bæredygtige energiformer som atomkraft, som EU har godkendt som lige så bæredygtig som vindkraft, Novos ejer anbefaler os atomkraft, og 55 procent af danskerne ønsker atomkraft undersøgt nærmere.

Som Bornholms repræsentant i Realdania i 14 år, med i ledelsen i 40 år af Bornholms største og mest økonomisk drevne virksomheder kommenteres her planerne om Bornholms Havvind, Rønne Havns udvidelser og magthavernes energiødrømme kontra bornholmernes livskvalitet.

BORNHOLMS HAVVINDS VANVID En veltalende og velmenende forperson kan ikke forstå Energistyrelsens afslag.

Men på Bornholm betaler vi nu på vores elregning prisen for Beofs tidligere fejlinvesteringer bl. a. 200 mio. kr. i Biokraft Bornholm, som Beof solgte for otte mio. kr. osv.

- hvem sagde Ebberød Bank? Forpersonen er også forperson for Beofs bestyrelse og kunne måske bruge sine kræfter bedre her.

Fremtidens indtægter fra Bornholms Havvinds salg af el vil tilmed svinge voldsomt og vil falde med et stigende udbud af el fra vindmøller. Derudover er Bornholm som med Biokraft lille, uden stor kapital og uden erfaring, så Bornholms Havvind vil sikkert tabe lige så vildt mange penge og må også tvangssælges en gang i fremtiden med endnu flere tab over elregningen eller kommuneskatten fra os ' blåøjede' bornholmere.

I Tyskland placeres mindre havmøller 30 km fra land. I Danmark kæmpede Søren Gade for 30 km fra Vestkysten, regeringen begyndte med 20 km afstand fra Bornholms kyst og satte så afstanden ned til 15 km.

Bornholms Havvinds 5-6 km er ubegribeligt og vist ikke gået op for mine venner på Sydlandet.

Visuelt (i anden potens) er Bornholms Havvinds havmøller kun 5-6 km fra kysten 25 gange så dominerende, som Søren Gade & co. forlangte.

Derfor tak til Energistyrelsen for afslag på Bornhoms Havvinds misforstået blåøjede miljøinvestering. Og selv et stort erfarent Ørsted har problemer med havvind pt., må nedskrive værdierne og føler investorernes mistillid til havvindsektoren med halvering af Ørsteds aktiekurs og værdi siden nytår.

Naturen på Sydlandet vil Bornholms Havvinds næsten 300 meter høje havmøller kun 5-6 km fra land dominere voldsomt, for evigt forandre Sydlandets unikke natur samt lysforurene alle med kraftige hvide blinke om dagen og røde ditto om natten, som overgår de skønmalende visualisering, Rambøll tromler bornholmerne med på et borgermøde torsdag.


RØNNE HAVNS GAMBLING MED VORES PENGE

Vi bornholmere ejer Rønne Havn via BRK.

Det er reelt ligesom i Beof os, der påføres risiciene i havneudvidelserne for milliarder af kroner, mens kommunekassen er tom, ligesom vi nu afdrager på Beofs hidtidige katastrofer på vores elregning.

I øvrigt er der ikke noget at bebrejde Trefor, de gør kun, hvad der er aftalt med BRK for et par år siden for at redde Beof på afgrundens rand.

Erfarne investorer kræver en betaling for risiko i form af et afkast på i alt 8-10 procent af den investerede kapital.

I Rønne Havn A/ S er der allerede investeret næsten en en milliard kroner i etape 1 og 2. BRK skulle altså kræve et afkast på 80-100 mio. kr. årligt for at dække risici som konkurrence fra andre havne, atomkraft eller et politisk stop for havvind som i Nordsøen, men ifølge Rønne Havns seneste årsrapport forventes i 2023 et alt for lille resultat på kun 3-5 mio. kr.

Og så mindes jeg i øvrigt ikke at have set nogen udskibning af havvindmøller over Rønne Havn i det seneste halve år, selvom havnen sidste år påstod at have udsolgt mange år frem.

Kommunalbestyrelsen anbefales derfor som ejere af Rønne Havn at få reviderede resultatprognoser for 2023 og for de kommende år med worst case og best case scenarier samt overveje at lade staten overtage Rønne Havn A/ S.


RØNNE HAVN TRUER LIVSKVALITET

I danske havnebyer som Fredericia og København er borgernes ve og vel styrket ved udflytning bl. a. af den store arbejdsplads Fredericia Værft til Lindø så Fredericias by og havn kunne smelte sammen. I København bades der året rundt i hele havnen.

Rønne Havn A/ S derimod ønsker det modsatte med livsfarlig røg og støj fra flere skibe endnu tættere på boligerne i det centrale Rønne.

DR-læge Peter Qvortrup Geisling har oplyst, at 600 danskere årligt dør af partikelforurening fra skibe, biler osv. Hvor mange der dør i Rønne af dette, og vil det af dette i fremtiden vides ikke, men bør undersøges.

Rønne Borgerforenings bekymringer herom er forståelige.

Støj kan yderligere true livskvaliteten og være livsforkortende.

Journalist Jens Stubkjær og fleres syn på Rønne Havns etape 3 svarer i øvrigt til, hvad Realdania står for. Det er uforståeligt, at mange kajer på Rønne Havn i 10 år har været afspærret for borgerne, når der ikke ligger skibe her. Igen henvises også til Københavns Havn med liv, caféer, cykler, gående, badende osv.


ENERGIØ-MARERIDT

Uden tanke på natur eller økonomi propaganderer magthaverne for, og drømmes der derfor lokalt om 200-300 stk. 300 meter høje 24/ 7 blinkende havvindmøller syd for Bornholm og Nordeuropas største uprøvede transformeranlæg på Bornholm.

Energistyrelsen fremlagde på et borgermøde torsdag på GSH en upræcis miljørapport uden nøjagtigt indhold om mikroplast fra møllevinger, lavfrekvent støj fra landanlæg og møller mange km væk, støj for havdyr og fisk jf. tyske forskere, indvirkning på iltsvind mv.

Svar på bornholmernes mange spørgsmål havde Energistyrelsen heller ikke, da kravene først fastlægges efter et senere EU-udbud og valg af leverandør. Vi forstod på embedsmændene, at politikerne reelt er de eneste, der pt. kan svare på bornholmernes spørgsmål.

Derudover viste Rambøll endnu en fake visualisering - et fotoshoppet skønmaleri af slørede havmøller i baggrunden uden farver som internationalt anvendt -som ikke ligner de havmøller, som jeg ser fra sejlbåd mellem Rügen og Bornholm i dag. Og så bliver de nye møller ca. 100 meter højere med et tre gange så stort vingefangsareal i forhold til de tyske møller, jeg ser 45 km væk i dag.


RESUMÉ

Røg og støj kan koste lokale Rønne borgere liv og helbred. Dette bør undersøges nærmere med målinger og vurderinger af uafhængige eksperter.

En fattig kommune og dens borgere har ikke råd til flere økonomiske tab og højere kommuneskatter fra risici ved ukendte idealistiske forsøg eller at gamble med sit største aktiv - en unik natur."
2023-10-28 00:00:00,Vi er ikke blevet mast,Bornholms Tidende,"I etableringen af en energiø bør der indgå dialog med brede kredse.

Under overskriften "" Selv protesten bliver mast"" har Jens Stubkjær den 25. oktober givet udtryk for, at magten tromler den grønne omstilling ud over Bornholm. I Bornholmske Borgerforeningers Samvirke, BBS, kan vi godt følge Jens Stubkjærs følelse af afmagt, når så stort et projekt af national interesse placeres på Bornholm, uden vi føler os spurgt, og uden at vi helt fornemmer, hvad det måtte kunne føre med sig af fordele for det bornholmske samfund, der lægger jord til statens planer.

I BBS erkender vi behovet for den grønne omstilling og at det primært er vind og sol, der på den korte bane skal bruges til at udfase de fossile brændstoffer.

Derfor er vi heller ikke modstandere af Bornholms kommende rolle som energiø. Men vi vil gerne være en medspiller, så man i bedste fald ville kunne føle lidt medejerskab til den proces, der leder frem til energiøens etablering og dens videre udvikling. Derfor tillod BBS sig i juli at sende et notat til Energinet omhandlende i første omgang tre temaer, vi gerne ville i dialog med dem om. De tre temaer var 1) en skovrejsning omtalt som Elmindingen omkring de kommende landanlæg på Sydbornholm, 2) en tilgængelig formidling af projektet til almenheden tæt på landanlægget og 3) en anbefaling om at sikre, at tekniske data fra energiøens etablering og kommende drift kom til at ske i et fælles sprog på tværs af ingeniørfaglige discipliner, hvilket kunne sikre, at Baltic Energy Island (elværket) kan formidle den forskning og uddannelse, som er en del af husets opgaver.

Tilbagemeldingen fra Energinet var særdeles positiv, da det lå dem meget på sinde at have en god dialog med lokale interessenter og at sikre, at projektet også kunne bidrage positivt til lokalsamfundet på Bornholm. Der kom på den baggrund et møde mellem Energinet og BBS i stand den 25. oktober på Natur-Bornholm. BBS havde til mødet suppleret sig med Danmarks Naturfredningsforenings lokalafdeling og Destination Bornholm, og Energinet havde suppleret sig med en repræsentant for Baltic Energy Island. Mødet var befriende positivt og inspirerende for alle parter.

Dialogmødets første resultater, der ikke må betragtes som sikre, men alene som udtryk for, hvad der nu arbejdes med, er, at der vil blive søgt etableret et dialogforum i regi af Baltic Energy Island, der favner bornholmske interessegrupper.

Det er tanken, at dette dialogforum fremadrettet vil blive indbudt til regelmæssige møder undervejs i den videre proces.

Dialogen i et sådant forum er bedre end den man oplever ved de store borgermøder, der samler op til et par hundrede deltagere og som derfor mere har karakter af informationsmøder.

Samtidig fornemmede man, at der ved dialogmødet var bred enighed om, at Natur Bornholm kunne være et oplagt formidlingssted for energiøen. Fra Natur Bornholm kan man se ned over Sydbornholm og det kommende landanlæg, som man via stierne i "" Linjer i landskabet"" kan komme ned til fra Natur Bornholm.

Vi er ikke blevet mast af statens repræsentant i Energinet, men mødte vilje og lydhørhed og fik stillet et dialogforum i udsigt, der i den videre proces kan komme til orde, når de "" mange bolde i luften"" i energiø sammenhæng skal fanges og håndteres på bedste vis."
2023-10-30 00:00:00,Folketingspolitiker: Episode med sejlbåd giver flashbacks til den kolde krig,Bornholms Tidende,"En nylig episode, hvor en russisk sejlbåd sejlede rundt sydvest for Bornholm med Forsvarets patruljefartøj i hælene, giver folketingspolitikeren Peter Juel-Jensen (V) flashback til den kolde krig. I det kommende forsvarsforlig skal der tages hensyn til, at Bornholm er en frontlinje mod øst, mener politikeren.

Peter Juel-Jensen får flashbacks til den kolde krig, da Tidende beder om en kommentar til historien om, at et af Forsvarets patruljefartøjer tilbage i september fulgte en russisk sejlbåd i fem timer i farvandet sydvest for Bornholm.

- Nu kender vi ikke sejlbådens hensigter, men der kommer nogle flashbacks til den kolde krig, hvor vi skal være meget opmærksomme på, hvad der sker i vores territorialfarvand, siger det bornholmske folketingsmedlem for Venstre, Peter Juel-Jensen. Han er er næstformand i Forsvarsudvalget og tidligere forsvarsordfører.

- Jeg har været glad og lettet i rigtig mange år efter muren faldt, og vi levede i en betydeligt mere fredelig verden. Nu bliver vi tvunget til at se hinanden dybt i øjnene og sige: den sikkerhedspolitisk situation vi har haft siden 1989, hvor muren faldt, findes ikke længere. Nu bliver vi tvunget til at tænke vores sikkerheds-og forsvarspolitik ind i alt, vi foretager os.

Som Peter Juel-Jensen selv nævner, kender vi ikke sejlbådens hensigter. Tidende har spurgt den russiske ambassade i Danmark, men ambassaden er ikke vendt tilbage på vores henvendelse. Heller ikke Forsvarskommandoen har ønsket at oplyse, hvorfor man fulgte sejlbåden tæt i fem timer, andet end at man følger skibstrafikken.

Den lokale folketingspolitiker mener dog at episoden giver anledning til at understrege, at Danmark skal være opmærksom på, at der er ' andre', der holder øje med hos -ligesom at ' vi', i det omfang vi har mulighed for det, ' holder øje med dem'.

- Det kan man godt blive meget indigneret over, men det der med, at vi hele tiden har indsigt i, hvad hinanden går og laver, ser jeg også som en eller anden garanti for, at man ikke bliver taget på sengen med et eller andet. Vi er opmærksomme - vi holder øje med hinanden, siger Peter Juel-Jensen.


' VI ER FRONTLINJE'

Allermest er han i den nuværende sikkerhedspolitiske situation bange for, at den menneskelige faktor kan komme til at få store konsekvenser i en given situation.

- Jeg er hunderæd for at en eller anden jagerpilot fra Rusland eller et russisk inspektionsskib skal begynde at åbne ild eller lave et eller andet mærkværdigt, der gør, at det er en menneskelig faktor, som udløser en form for krise, siger han og tilføjer: - Så jo mere vi ved om hinanden og hinandens hensigter, jo bedre er det faktisk også.

Regeringen og de øvrige partier står på tærsklen til at skulle i gang med at forhandle et nyt forsvarsforlig. Over de næste 10 år er der sat 143 milliarder kroner af til investeringer i det danske forsvar, som ifølge Peter Juel-Jensen er ' umådeligt mange milliarder'.

Det er også derfor, han har inviteret sin partifælle, forsvarsminister Troels Lund Poulsen (V), til Bornholm tirsdag.

- Jeg kan jo lytte mig til på Christiansborg, at der har spredt sig en opfattelse af, at Danmark er et gennemgangsland. Hvis og såfremt at det værst tænkelige skulle ske, så er det Danmarks rolle, at vi skal kunne sikre at allierede enheder kommer igennem Danmark så hurtigt som overhovedet muligt og videre til Baltikum, siger Peter Juel-Jensen, der dog ikke er fuldstændig enig i, at man skal se på det så sort-hvidt.

- Jeg vil gerne lige sige, at som bornholmer og som bornholmskvalgt politiker, så er min tilgang lidt anderledes. Jeg synes jo, jeg er frontlinje. Det er vi herovre. Så det kan godt være, vi er et lille land. Vi er et gennemgangsland, men vi er edderbroderemig også frontlinje, siger han.

EPISODER FÅR BETYDNING FOR FORLIG Det fik vi ifølge Juel-Jensen at se i forbindelse med Nord Stream. Det ser vi med den omtalte episode med den russiske sejlbåd -men også med de øvrige hændelser under overfladen, der for nylig er fundet i den nordlige del af Østersøen.

- Det er jo ved at blive en ugentlig tilbagevendende begivenhed, at der er et eller andet. Vi er frontlinje. Det vil jeg gerne have, man tager højde for i et kommende forsvarsforlig - men også i de aftaler, vi laver med hinanden tværs over Østersøen, mellem os der vil hinanden det godt. Det er noget af det, jeg gerne vil have forsvarsministeren til at se med egne øjne, inden han disponerer de midler, der er til rådighed i et kommende forsvarsforlig, siger Peter Juel-Jensen.

Får begivenhederne betydning for den måde, man skal gå ind til forsvarsforligsforhandlingerne på, synes du? - Langt hen ad vejen, ja. Vi bliver tvunget til at skrue et forsvarsforlig sammen, så det tager højde for det, der sker i luften, på havoverfladen - men også det, der sker under havoverfladen. Det, der sker under overfladen, har vi ikke haft inde på radaren i lang tid. Det skal vi til at have nu, siger Peter Juel-Jensen, der videre argumenterer: - Det skal ses i sammenhæng med, at vi skal være energiø i fremtiden. Vi kommer til at levere store dele af energiforsyningen til Sjælland, men der kommer også en stikledning til Tyskland. Så der bliver en anden infrastruktur, som vi skal holde øje med. Det går jeg ud fra kommer til at kunne ses i et kommende forsvarsforlig."
2023-11-01 00:00:00,Dialogforum manglede vigtige deltagere,Bornholms Tidende,""" Der er altså nogle, der føler, at de bliver mast. Og det er beboerne på sydlandet"", skriver Jens Stubkjær i et åbent brev til Jørgen Hammer omhandlende et debatmøde om energiøen.

Kære Jørgen Hammer Jeg har med interesse naturligvis læst dit indlæg "" Vi er ikke blevet mast"" den 28. oktober i Tidende og din begrundelse for at konkludere det.

Det må være dejligt at kunne samle Energinet, Baltic Energy Island (elværket), Danmarks Naturfredningsforening og Bornholmske Borgerforeningers Samvirke til et møde om energiøen, som "" var befriende positivt og inspirerende for alle parter"", som du skriver.

Det hænger måske sammen med, hvem der (ikke) var inviteret til mødet.

For jeg må bare sige, at der er altså nogle, der føler, at de bliver mast.

Og det er beboerne på sydlandet. Der hvor det hele skal foregå, og dem som påvirkes direkte af planerne for et kommende industriområde af ukendt omfang.

De føler sig også ladt i stikken af det øvrige Bornholm -med de mange borgerforeninger samlet på udmærket vis i Bornholmske Borgerforeningers Samvirke (BBS), som du repræsenterer.

Der er jo ikke en "" by"" på sydlandet.

Men de har stiftet Borgerforeningen Energiø Bornholm. Og hvis den ikke skal/ kan optages i BBS, bør du i det mindste sørge for, at de bliver inviteret til det dialogforum, som I blev enige om at oprette på det "" positive og inspirerende"" møde med Energinet.

Bedste Hilsen Jens Stubkjær."
2023-11-03 00:00:00,Bornholms fremtid,Bornholms Tidende,"Henrik Espersen er blevet kaldt sortsynet. Her er hans svar.

Vindmølleejer Steffen Olsen påstår i et interview tirsdag i Bornholms Tidende, at mit læserbrev lørdag om Bornholms Havvinds projekt med videre er sortsynet.

Fakta er, at den erfarne vindmøllevirksomhed Ørsteds aktiekurs på grund af 20 milliarder kroners tab og nedskrivninger på havvind er mere end halveret med 60 procent i år. Vestas tabte 12 milliarder kroner sidste år, og Vestas' aktiekurs er faldet 25 procent i år. De professionelle investorer har derfor nu et sort syn på hele havvindsektoren og tror ikke længere på den.

Desuden falder elspotprisen her i oktober 2023 forsat. Havvinds indtægter er derfor rekordlave.

Endelig tvivler de økonomiske vismænd på økonomien i Energiø Bornholm, og foreslår regeringen at checke økonomien i projektet.

Bornholms Havvind er drevet af smukke følelser om at ville redde hele verden, men ikke drevet af økonomisk sund fornuft, som investorerne, elmarkedet og vismændene ellers bruger.

Derfor er Bornholms Havvind urealistisk.


IKKE RÅD TIL FLERE TAB

Fakta er, at Beofs tab på det også følelsesstyrede Biokraft var ca. 200 mio. kr., som bornholmerne nu reelt betaler over deres nettarif via Trefor. Beof har vist ikke sagt nej til at være investor i Bornholms Havvind.

Taber Beof ligesom de erfarne aktører Ørsted og Vestas også på den stagnerende havvindsektor, er der vist kun bornholmerne til at betale et tab i havvind over elregningen.

Fakta er også ifølge Rønne Havns årsrapport 2022, at Rønne Havns overskud forventes at falde ca. 40 millioner kr. i år.


SABOTAGEMÅL

Fakta er, at ' nogen' har saboteret gas-, el-og teleledninger i Østersøen i det sidste års tid.

Kritisk infrastruktur placeret i Putins baghave vil derfor være et nemt sabotagemål. Kritisk infrastruktur skal placeres langt væk fra Rusland -uanset om det er vind-eller atomkraft.

ANDRE SATSER PÅ A-KRAFT Fakta er, at Frankrig allerede har syv atomkraftværker rundt om Paris og udvider yderligere.

Vores naboer i Sverige og Polen satser på atomkraft. Kun Tyskland nedlægger atomkraftværker.

Hvorfor skal Bornholm så lægge sin unikke natur til tyskernes enegang? VISUALISERINGER Ja, jeg sår tvivl om bornholmske havvindsvisualiseringer, da de ligner andre skønmalerier, vi i mine 14 år i Realdania har været vidner til. Borgere og myndigheder kan sjældent genkende et projekts flotte planer, når de ser det færdige byggeri.

Yderligere har jeg i seks-syv år i båd sejlet tæt på de 180 meter høje tyske havvindmøller mellem Bornholm og Rügen. Det, jeg med egne øjne ser her, er noget helt andet end Bornholms Havvinds og Energistyrelsens visualisering på papir af op til 300 meter høje danske møller omkring Bornholm.

På Bornholms Havvinds borgermøde i april sidste år nævnte de en højde på 268 meter eller mere.

Endelig har Energistyrelsen også skønmalet transformerstationen ved Sose på et borgermøde i foråret ved at visualisere Risebæk, som var det Gudenåen fuld af vand.

Fakta er, at Risebæk i dag løber i en smal grøft udtørret om sommeren.


VISIONER

Hva' så, Bornholm? Er der ingen visioner for Bornholm med denne befolkningsudvikling i stedet for energiø-utopien. Se illustrationen.

Fakta er, at Gotland er den nordiske ø, der har klaret sig bedst de sidste 40 år, mens Bornholm er den eneste ø med tilbagegang.

Havde vi haft fremgang som Gotland, ville Bornholm have 53.000 indbyggere i dag.

Så lad os kopiere Gotland som vi gjorde det med folkemødekonceptet.

Et universitet med 1.000 studerende placeres som i Visby på Rønne Nordhavn med cafémiljø osv. Færgerne flyttes som i Aarhus ud til Sydhavnen med plads uden anløbsproblemer eller røg og støj for Rønnes borgere.

Krydstogter uden vækst med kun 47 anløb i år opgives, og vi satser på andre turister, der mere bidrager til Bornholm.

Staten flytter Danske Spil til Bornholm, som Sverige flyttede 400 ansatte i Svenske Spil til Gotland.

Regionskommunen får frihed til, at bopælspligten genindføres, alle husejere skal betale skat eller tilsvarende til Bornholm, og byggesagsbehandlingen sendes i udbud med krav om maks en måneds sagsbehandlingstid i ukomplicerede sager.

Folkeskolerne og gymnasiet prioriteres i stedet for havvind, så bornholmske studenters karaktergennemsnit igen kommer i top-10 af landets 180 gymnasier som for 15-20 år siden.

Alternative uddannelsessteder etableres for de unge, der dropper ud af campus som for 15-20 år siden.

Bornholm med sine unikke natur og kvaliteter har alle muligheder, hvis vi er økonomiske bevidste."
2023-11-03 00:00:00,Hensyn til naboer,Bornholms Tidende,"J ens Stubkjær har i Tidende den 1. november i et åbent brev til Jørgen Hammer beklaget, at "" der er nogle, der føler, at de bliver mast."" Og det er beboerne på Sydlandet.

Brevet kommer som en reaktion på et kort referat fra et dialogmødet den 25.

oktober mellem Energinet og Bornholmske Borgerforeningers Samvirke, og som BBS orienterede om i et læserbrev i Tidende den 28. oktober. Mødet var kommet i stand efter en henvendelse i juli fra BBS til Energinet, hvor vi efterlyste dialog om en række aktuelle emner i energiø-sammenhæng.

Et af de emner, der blev berørt i henvendelsen fra BBS til Energinet, er hensynet til de kommende naboer til landanlægget.

Her står: "" Blandt beboerne i den cirka 50 meter brede bræmme mellem landanlægget og Sdr. Landevej, men også på de øvrige sider af landanlægget, er der bred frustration over blive nabo til et anlæg, man frygter forringer ens ejendomsværdi og uden udsigt til, at man enten kan sælge ejendommen til en pris, der afspejler værdien inden tankerne om en energiø kom på bane eller kan få erstatning for den værdiforringelse, man forudser.

Er bekendt med, at vi har en lovgivning på området. Desværre tager den ikke højde for "" energiøer"" men alene for kendte infrastrukturprojekter som bygningen af motorveje, jernbaner mv. Er også bekendt med, at der i folketinget nu er kræfter, der arbejder for, at lovgivningen tilpasses den nye virkelighed.

Håber I har forståelse for problematikken og vil arbejde for, at de berørte borgere vil blive tilgodeset på samme måde, som vi kender det i dag for naboer til kommende store infrastrukturprojekter."" Det fremgik ikke af det korte referat fra dialogmødet med Energinet den 25.

oktober, at ovenstående emne var med i BBS' dagsorden for mødet, hvor vi dog blev bestyrket i, at der nu politisk arbejdes på at sidestille naboer til store energi-infrastukturprojekter med naboer til store infrastrukturprojekter som nye motorveje og jernbaner, som i dag får erstatning.

Om Borgerforeningen Energiø Bornholm kan blive medlem af BBS, må blive et spørgsmål, generalforsamlingen skal tage stilling til og afhænge af foreningens vedtægter for sit virke."
2023-11-07 00:00:00,Lokalforening sukker efter en forperson - hvem vil stille op?,Bornholms Tidende,"Da forpersonen i Danmarks Naturfredningsforening, Afdeling Bornholm, trak sig sidste år, ønskede ingen at gå efter posten, hvorfor der siden har været kollektiv ledelse. Men det skulle gerne ændre sig til december, slår bestyrelsen fast i årsberetningen fra generalforsamlingen.

Hvem vil som forperson stille sig i spidsen for Danmarks Naturfredningsforening, Afdeling Bornholm? Det fremgår af årsberetningen fra foreningens generalforsamling lørdag, at siden den tidligere forperson, Anna Sofie Poulsen, trak sig, har ingen ønsket at påtage sig rollen.

I årsberetningen fra bestyrelsen står der: "" Det har på mange måder både været et spændende og et udfordrende år for DN Bornholm. Spændende, fordi der er flere større og betydende projekter i spil, som det fremgår neden for i beretningen. Og udfordrende fordi vores forperson Anna Sofie Poulsen ønskede at stoppe som forperson med udgangen af sidste år. Ved konstitueringen i december 2022 var der ingen, der ønskede at træde ind på posten, og vi har derfor arbejdet som en kollektiv bestyrelse med en række tovholdere.

Dette har efter omstændighederne fungeret godt med fordeling af opgaver mellem bestyrelsesmedlemmerne, men det har været uundgåeligt, at Anna Sofie har efterladt et tomrum med sin store arbejdsindsats og dygtighed. Den siddende bestyrelse har derfor en ambition om, at dette ændrer sig, når bestyrelsen konstituerer sig i december i år.

En forperson er internt en samlende figur og er samtidig med til at markere DN mere synligt i medier samt i forhold til interesseorganisationer med mere. Posten som forperson for en lokal DN-afdeling er imidlertid en krævende fritidsbeskæftigelse, og det kan blive nødvendigt med en større grad af uddelegering af ansvar og opgaver til bestyrelsesmedlemmerne, end det er blevet gjort før.

Hvis der igen i år ikke er kandidater til posten som forperson, må den nyvalgte bestyrelse blive endnu tydeligere i fordelingen af ansvar og arbejdsopgaver, end vi har været i år."" MEST MULIG NATUR Videre fremgår det blandt andet af årsberetningen, at lokalforeningen kan konstatere, at landsforeningen Danmarks Naturfredningsforening markerer sig på stadig flere områder, herunder for eksempel bæredygtigt forbrug, havmiljø, fiskeri og landbrug, vilde haver samt med projektet Skovsgård, der i sin essens er en form for rewilding.

"" Her på Bornholm oplever vi, at fredningssager stadig tager en stor del af de frivilliges tid og kræfter, men vi har også involveret os i initiativer, der drejer sig om biodiversitet - blandt andet agerlandets fugle og grøftekantsprojektet, og hvad der skal til for, at Natura 2000-områderne på øen udmøntes så, de får en reel effekt på biodiversiteten."" "" Vi har også været optaget af planlægningen af Bornholm som energiø, hvor vi har bidraget med synspunkter og forslag, der har til hensigt at sikre mest mulig natur og biodiversitet i forbindelse med anlægsarbejderne.

Dette arbejde vil givetvis fylde endnu mere de kommende år."" "" Flere borgere, kommunen og foreninger ønsker DN Bornholms involvering og gøren brug af sin klageret i afgørelser omkring arealanvendelse, fredninger og undtagelser herfor og, generelt, at vi er tydeligt til stede i projekter, der involverer natur og friluftsliv.

Vi søger at afveje og prioritere disses betydning og vægt i forhold til udviklingen af den lokale natur og biodiversitet, da vi ikke har ressourcer til at forfølge dem alle, noterer bestyrelsen.""."
2023-11-07 00:00:00,Ja tak til Bornholm som energiø,Bornholms Tidende,"Afdeling Bornholm går ind for Energiø Bornholm, men har fuld forståelse for de bornholmere, som vil få gener af den.

Klimakrisen kræver en massiv udbygning af sol-og vindenergi. Derfor bakker DN landspolitisk op om regeringens og Folketingets store beslutning om dette fra 2022, og som blandet andet omfatter femdobling af havvindmøllestrøm.

En del af denne strøm skal komme fra Bornholm som energiø med to felter af havvindmøller indtil 15 km fra kysten sydvest for Bornholm forbundet af kabler med en højspændingsstation på Bornholm.

Det forklarer bestyrelsen i Danmarks Naturfredningsforening, Afdeling Bornholm, i sin årsberetning og fortsætter med at slå fast: "" I DN Bornholm anerkender vi vores øs unikke placering i Østersøen som en god grund til, at vi bliver energiø. På grund af den landspolitiske betydning, vil det nok mest være det landsdækkende DN, som kommer til at tegne DN i forhold til energiøen, men vi vil spille ind og samarbejde med DN i København, så meget vi kan."" "" Der vil dog fremadrettet fortsat være meget at forholde sig til for os. Det er bestemt ikke ligegyldigt, hvor og hvordan møllerne og landanlægget bliver etableret, og vi ser det som en hovedopgave i de kommende år at arbejde for, at energiøen bliver gennemført med videst muligt hensyn til natur og biodiversitet.

Vi har allerede spillet ind i forhold til landanlægget på Sydbornholm, og nu er processen med en miljøkonsekvensvurdering af havvindmøllerne sat i gang. Her gælder det om at sikre en stringent efterlevelse af forsigtighedsprincippet for havnaturen og gerne en styrkelse af den for eksempel gennem møllefundamenter, der kan agere stenrev."" 350 METER "" Det ligger ikke helt klart om og i hvor høj grad, Energiø Bornholm vil få glæde af den havnaturfond på en halv milliard kroner til integration af hensyn til havnatur, der blev vedtaget tidligere på året, men sammen med det centrale DN vil vi arbejde for, at dette sker."" "" Vindmøllerne vil kunne have en totalhøjde på over 350 meter, hvilket betyder, at de vil være synlige fra land. I DN har vi fuld forståelse for de borgere på Bornholm, som vil få gener af Energiø Bornholm i form af enten et omfattende byggeri af landanlægget tæt på dem, eller visuelle gener fra kysten på grund af møllerne. I overensstemmelse med DNs centrale politik, vil vi dog prioritere hensyn til klima, natur og biodiversitet over de landskabelige hensyn."" "" DN Bornholm har deltaget aktiv i debatter og optrådt jævnligt i medierne omkring udformningen af energiøens enorme landanlæg.

Vi har udtrykt bekymring for både natur og landskab, men har stillet os positive, hvis anlægget bliver udformet således, at det bliver en gevinst for landskabet og biodiversiteten.

Vi har lagt vægt på, at der bliver anlagt volde, etableret beplantning og skabt vådområder og varieret og tilgængelig natur i og omkring anlægget."" "" Vi stiller kort sagt store krav til udformningen og arbejder for, at det lander på en model, der både bliver god for naturen og landskabet på Bornholm og kan være til inspiration andre steder i verden, står der i årsberetningen.""."
2023-11-15 00:00:00,Kan man lære at designe fremtidens fødevaresystemer på Bornholm?,Bornholms Tidende,"Hver år gæster 15 forskerstuderende Gaarden i Melsted for at lære om, hvad stedet betyder for den måde, hvorpå vi indretter vores fremtidige bæredygtige fødevareforsyning.

At Bornholm har fået indgraveret sit navn på den gastronomiske scene, er ikke nogen nyhed. Læser man for eksempel New York Times, Guardian, Sydsvenskan eller Vogue, så vil man allerede være godt orienteret om alt det, som Bornholm står for rent kulinarisk. Men at Bornholm som fødevare-ø også er kendt i den forskningsverden, der beskæftiger sig med noget så langhåret som fødevaresystemer -det er nok mindre kendt.

Men faktisk har universiteterne i Lund og København sammen med Gaarden og Gourmet Bornholm i de sidste fem år med stor succes afholdt en såkaldt sommerskole, som har tiltrukket forskerstuderende fra det meste af verden. Det er nemlig sådan, at når man skal være forsker, så går vejen gennem et såkaldt phd-studie. Det tager typisk tre år, har et veldefineret emne, en masse undervisning og sidst men ikke mindst en række kurser. Den årlige sommerskole der hedder Food, Place & Innovation er et sådant kursustilbud.


FØDEVARESYSTEMER TIL FROKOST?

Hele fødevareforskningen er over det seneste årti blevet mere og mere optaget af ideen om det systemiske og holistiske perspektiv.

Et bæredygtigt fødevaresystem hænger tæt sammen med, at man er i stand til at tænke cirkulær fødevare økonomi, affaldssortering og ikke mindst energi og vandforsyning ind på nye og mere bæredygtige måder. Altså ideen om at "" alting hænger sammen"".

Her er Bornholm helt åbenlyst et rigtigt godt eksempel. Bornholm er nemlig ikke bare en fødevare-ø. Den er også en energi-ø, den er en ø der har en klar strategi for nul affald, og den er en natur-ø. Bornholm er også et rigtigt godt eksempel, fordi netværk og kontakter på en helt særlig måde opstår og vedligeholdes. Den er usædvanlig rig på en helt særlig slags kapital - ikke den vi kan sætte i banken - men den, som forskere ynder at kalde den social kapital. Den gør det for eksempel meget lettere at arrangere feltbesøg, og den gør det meget lettere at eksemplificere og visualisere ideen om et sammenhængende fødevaresystem.

En anden vigtig årsag til, at sommerskolen har fordel af at ligge på et afsides sted som Bornholm på et tidspunkt, hvor de ledige auditorier på både Lund og Københavns universiteter jo nærmest står i kø for at blive brugt, ja det er "" stedet"". Og stedet er meget vigtigt i vores sammenhæng, fordi vi benytter en særlig læringsform, som vi kalder situeret eller stedbaseret læring. Vi har god erfaring for, at skal man lære at forstå hele det komplekse begreb, der hedder et fødevaresystem og ikke mindst forstå, hvordan fødevaresystemet er tæt integreret i et landbrugssystem, i et energisystem og ikke mindst i et cirkulært fødevare perspektiv -ja så er man simpelthen nødt til at kombinere forelæsninger med feltbesøg. Man er nødt til at tale med praktikere, og man er nødt til at både se føle, sanse og fornemme. Og i den henseende er Bornholm en rigtig god ramme, som kursisterne nyder stor fordel og glæde ved.

Som en vigtig del af sommerskolen skal de studerende komme med forslag til innovationer, der fremmer en grøn fødevareomstilling.

Og her er vores set up helt ideelt, fordi de studerende kan benytte de mange feltbesøg til at finde de informanter, som de skal anvende i deres opgaver.


ER DER EN SÆRLIG BORNHOLMSK FØDEVAREFORTÆLLING?

Og at afholde kurset på Bornholm giver samtidig en helt unik mulighed for at forstå, hvordan identiteten af de bornholmske fødevarer skabes i et samspil mellem de særlige biologiske og geografiske forhold og så de sproglige praksisser, der udvikles til fortællinger.

Og derfor er vi også godt i gang med sideløbende at samle data ind til vores forskningsprojekt Sunrise over Gudhjem - the making of the Bornholmer Food Narrative.

Og det sidste har vi netop været heldige at få inviteret med til den konference, der under titlen "" Mapping Key Challenges to Sustainability on Islands"", som med blandt andre Østersøstiftelsen i ryggen blev gennemført på Holmön i Sverige i dagene fra 12. til 14.

Oktober i år.

Dertil kommer, at der er stor interesse og en utrolig åbenhed, når vi hvert år går på jagt efter nye steder for vores feltbesøg. Vi har en naturlig kerne af steder, som går igen. Men vi lægger også stor vægt på at have en vis fornyelse og variation i kurset Denne åbenhed og interesse finder vi også, når det gælder perspektiverne i Bornholm som uddannelses-ø. Et fast programpunkt er derfor en hel dag på Campus Bornholm.

Et andet væsentligt punkt er, at Bornholm ikke er omgivet af "" Danmark"" men i centrum af det baltiske område. Det vil sige med et "" outlook"" til både Skandinavien, Nordeuropa og Baltikum. Det har faktisk en stor betydning i vores internationale markedsføring, og naturligvis har det en kæmpe betydning at Bornholm ikke bare er innovative og udvikler sig orienteret, når det gælder fødevarer, men også når det gælder energi og affaldshåndtering.

Rent forskningsmæssigt ser vi, at der er stor interesse for nye typer af forbrugere, gastroturister, naturturister, bæredygtighedsturister, oplevelsesturister et cetera. Det betyder nemlig, at man prøver at forstå destinationsudvikling i forhold til denne nye type af rejsende.


SITUERET UDDANNELSE - EN MULIGHED FOR BORNHOLM

For os som uddannelsesinstitution er det særligt interessant at arbejde med internatformatet.

Det giver nogle ekstra muligheder, når det gælder gruppe arbejde, fordi vi har de studerende 24/ 7. Og det er ekstra interessant, fordi vi ved, at der er stor interesse for tanken om Bornholm som uddannelsesø og ikke mindst tanken om situeret uddannelse eller residential college education, som det hedder internationalt. Det betyder, at man i praksis vil kunne tage kurser eller kortere forløb på Bornholm.

Og det er ikke mindst interessant i diskussionen om, hvordan fremtidens uddannelser skal skrues sammen. Så hvilken type af uddannelsestilbud vil man eksempelvis med fordel kunne lægge på en ø som Bornholm? Traditionelt har men tænkt, at man flytter hele institutter eller uddannelser fra de store byer til landområderne. Men tænker man i stedet kurser eller moduler, kan man rent teknisk jo sagtens forestille sig hybrider.

Det vil jo giver Bornholm nogle ganske gode muligheder for nytænkning ved at blive stærke til at designe moduler, kurser og skræddersyede særlige kursusforløb .


SES VI TIL SOMMER?

Vi er i fuld gang med planlægningen af version 2024 af kurset - den sjette af slagsen, og vi forventer at den er afsluttet i løbet af en måned."
2023-11-16 00:00:00,S: Tempoet skal stærkt i vejret om Biltema,Bornholms Tidende,"Det kan koste dyrt for Bornholm, at det tager så lang tid for nye virksomheder at komme i gang med at etablere sig, siger Socialdemokratiet, med Biltemas snart to år lange ventetid som det seneste eksempel. Politikerne har dog selv vedtaget, at sager om erhvervsbyggerier ikke skal stå forrest i køen.

G odt og vel 20 måneder. Fra den 25. februar sidste år til i dag. Så længe er der gået fra planarbejdet for en stor Biltema-butik ved Vibegård udenfor Rønne blev sat i gang af et flertal i kommunalbestyrelsen - til i dag, hvor der stadig intet plangrundlag findes.

Plus godt og vel en måned fra 6. oktober til i dag. Så længe er der gået fra Biltema senest bad kommunen om en status - til i dag, hvor Biltema stadig ingen status har fået.

Det er langt fra godt nok, mener Socialdemokratiet, et af de partier, der sidste vinter besluttede at sætte planarbejdet for en Biltema i gang.

- Det er totalt uacceptabelt, at virksomheder, som vil etablere sig på Bornholm, investere mange penge, skabe nye job og give bornholmerne nye tilbud, skal vente i en evighed på at få en afklaring med Bornholms Regionskommune, siger gruppeformand Claus Larsen-Jensen (S) onsdag i en pressemeddelelse.

- Lige nu er det Biltema, som vil i gang, der skal vente en evighed. Om lidt er det andre virksomheder. Det duer simpelthen ikke med det tempo i kommunen, siger han.

- Risikoen er, at de pågældende virksomheder mister interessen i Bornholm. Og i så fald skader det Bornholms udviklingsmuligheder.

Tempo og sagsbehandling skal op i gear.

ERHVERV ER NEDPRIORITERET Socialdemokratiet mener, at de bornholmske politikere har gjort deres for at få tempoet i vejret.

- Vi har nu af to omgange tilført Byg nye ressourcer, og stadig lyder det, at man er langt bagefter. Men man er ledelsesmæssigt og organisationsmæssigt nødt til at stramme op, for ellers skader det Bornholm voldsomt, siger Claus Larsen-Jensen.

- Jeg og Socialdemokratiet og kommunalbestyrelsesmedlemmer fra andre partier presser voldsomt på for at løfte udviklingen af Bornholm, for det er det, der skal gøre Bornholm bæredygtig i forhold til alt det, vi vil på Bornholm, siger han.

Biltema er kommet bagud i køen, fordi planarbejde for virksomheder hører til den såkaldte prioritet 3, hvor proritet 1 og 2 går forud. Kommunens planafdeling er i øjeblikket fuldt optaget af prioritet 1 og 2-sager, oplyste direktør i kommunen Lillian Rasch Madsen i april til Bornholms Tidende.

Hvor højt bestemte typer af sager skal prioriteres er afgjort af kommunalbestyrelsen, tilføjede Lillian Rasch Madsen dengang.

Det anfægter dog ikke Claus Larsen-Jensen.

- Vi står over for flere store virksomheder, som vil etablere sig på Bornholm. Vi står over for at skulle have alt vedrørende energiø og landanlæg på plads. Vi kan forvente etablering af et power-to-x anlæg, hvor el omdannes til grønne brændstoffer til skibe og fly. Vi står også overfor, at virksomheder vil etablere sig i en grøn erhvervspark. Der er byggeprojekter for boliger, der er udsat for lange ventetider, siger han.

- Det er ledelsesmæssigt og administrativt for gumpetungt og passer jo ikke de politiske ambitioner, som et flertal i kommunalbestyrelsen har for Bornholm, siger Claus Larsen-Jensen.

LINDA: ANSVARET ER POLITISK Også Linda Kofoed Persson (K) peger på, at det er kommunalbestyrelsen selv, der har besluttet hvor højt man skal prioritere de forskellige typer plansager. Og dermed også at erhvervssagerne er nede i kategori 3.

- Jeg er fuldstændig enig i, at vi har nogle store udfordringer i Byg. Men at skyde på medarbejderne får vi intet ud af, siger hun.

- Vi ved alle sammen, at vi har tilført ressourcer til Byg. Men vi ved også, at vi ikke har tilført ressourcer i samme takt, som antallet af sager er steget med, siger Linda Kofoed Persson.

- Kommunens medarbejdere arbejder ud fra en politisk prioriteret liste. Socialdemokratiet har selv været med til at lave den prioritering.

Jeg er også næsten sikker på, at kommunalbestyrelsen har kigget på listen og godkendt den i den her samling, siger hun.

Linda Kofoed Persson noterer sig også, at der med dette års kommunebudget blev fjernet to et halvt årsværk i kommunens planafdeling.

- Det var Socialdemokratiet, Enhedslisten og Venstre, der vedtog at fjerne dem. Så som politikere har vi både ansvaret for antallet af medarbejdere og ansvaret for den liste, som vi prioriterer sagerne efter, siger hun."
2023-11-16 00:00:00,"Du misser pointen, Espersen",Bornholms Tidende,"Steffen Olsen afslutter sine "" pennevenskriverier"" med dette læserbrev.

Iet indlæg onsdag den 8. november påstår Henrik Espersen nu, at jeg mener, det går lige så godt for Ørsted og Vestas som for Mærsk. Utroligt hvad man skal læse. Hvis ellers Henrik Espersen ville gøre sig den ulejlighed at sætte sig ind i hvad jeg skriver, så er det ikke en påstand jeg kommer med, så det er usandt og manipulerende.

Desværre har Henrik Espersen slet ikke forstået pointen.

Sagen er, at Mærsk i forbindelse med deres 3. kvartalsregnskab kommer med nogle meget dystre udmeldinger. Omsætningen er i 3. kvartal i år faldet til næsten det halve i forhold til 3. kvartal sidste år, altså er efterspørgslen på søtransport noget nær i frit fald. Mærsk er i gang med at nedlægge 10.000 stillinger. Aktiekursen var i januar måned sidste år 25.000 og nu er den omkring 10.000. Det er et drastisk fald, også selvom der reguleres for udlodning.

Med disse udmeldinger skriver jeg videre, at vi er godt i gang med en økonomisk nedtur, måske en recession. Renten er steget 5 procent, og efterspørgslen efter el er faldende med deraf faldende elpriser. Jeg skriver videre, at Ørsted, Vestas og Mærsk er meget konjunkturfølsomme.

Dermed mener jeg, at nedturen i de tre aktier hovedsageligt skyldes den økonomiske nedtur på verdensplan.

Det går op og det går ned. Vi har lige haft en god periode med nul procent i rente og tårnhøje elpriser. Henrik Espersen er nødt til at vurdere havmøllernes økonomi over en længere periode og ikke nøjes med et dårligt tidspunkt her og nu.

Hvad får Espersen så ud af det? Han skriver en masse om at det går bedre for Mærsk end for Ørsted og Vestas. Ja, det er sikkert rigtigt, men det er jo slet ikke det, der er pointen, godt gået.

VISUALISERINGERNE Jeg har ikke kunnet forstå, hvorfor Henrik Espersen hele tiden har påstået, at visualiseringerne er skønmalerier.

Henrik Espersen har nævnt tre eksempler på visualiseringer, som jeg vil kommentere enkeltvis.

Bornholms Havvinds kystnære havmøller; Her er det tilsyneladende gået helt galt for Espersen. Han vil sætte tyske møller op i Danmark, og den går jo ikke.

Sagen er jo, at der er forskellige regler for vindmøller i Tyskland og Danmark. I Tyskland skal vindmøller have både gule og røde farver, det skal de ikke i Danmark.

Derfor er der i visualiseringerne vist møller med en ensfarvet lysegrå farve.

Men af uforklarlige grunde vil Espersen have, at møllerne skal vises med både gule og røde farver. Espersen bliver nødt til at acceptere de danske regler, og derfor bliver møllerne vist som det, Espersen kalder "" utydelige farveløse havmøller"".

Jeg har fulgt arbejdet med udarbejdelsen af visualiseringerne og kan bekræfte, at der er brugt ægte fotos, som der ikke er ændret i, hverken i farver eller møllernes placering og proportioner. Jeg kan derfor bekræfte, at visualiseringerne er retvisende. Det eneste der kan siges er, at de lys, som der skal være ude på havet, ikke er med i visualiseringerne. Det er de samme lys, som i dag sidder på Tornbygård-møllerne, så de vil ikke virke dominerende på den afstand.

Energistyrelsens energiø; Her er også vist havmøller med en ensfarvet lysegrå farve i fuld overensstemmelse med de danske regler. Jeg har ikke haft adgang til beregningerne og kan derfor ikke bekræfte yderligere, men jeg vurderer visualiseringerne til at være retvisende.

Energinets transformerstation / landanlæg; Mig bekendt laves visualiseringer af møller og bygninger på hver sin måde. Jeg har derfor ikke kendskab til disse beregninger og har af den grund på intet tidspunkt udtalt mig om det. Men det afstår ikke Henrik Espersen til at skrive: "" Steffen Olsen påstår, at bornholmerne ikke udsættes for propaganda med skønmaleri af transformerstationen."" Da jeg ikke har udtalt mig om det, er dette udsagn naturligvis usandt.

AFSLUTNINGEN Umiddelbart vil jeg vurdere, at det havde været formålstjenligt, hvis Henrik Espersen havde taget kontakt med os i initiativgruppen. Så kunne vi drøfte tingene igennem og få fjernet de værste misforståelser.

I stedet for valgte Henrik Espersen at skrive i Bornholms Tidende. Specielt i sit første indlæg kommer Henrik Espersen med nogle provokerende udsagn, hvor han blandt andet skriver: "" Derfor tak til Energistyrelsen for afslag på Bornholms Havvinds misforstået blåøjede miljøinvestering"".

I øvrigt ser det ud til, at vi er blevet enige om alle de andre emner. Da Henrik Espersen ikke har ønsket at svare på de sidste tre spørgsmål, som jeg stillede i sidste indlæg, ser det ud til at emnet for os er udtømt og vores "" penneven-skriverier"" kan derfor stoppe."
2023-11-16 00:00:00,GENERATION GRØN,Bornholms Tidende,"Unge viser interesse for uddannelse og karriere med fokus på grøn omstilling.

Grøn omstilling er blevet en essentiel faktor, der påvirker de unges uddannelsesvalg og karriereveje. Dette fremgår af en ny undersøgelse fra Danmarks Evalueringsinstitut (EVA). Ifølge undersøgelsen har 15% af alle danske studerende gjort grøn omstilling til et væsentligt kriterium for deres uddannelsesvalg, og næsten en fjerdedel af de unge ønsker at arbejde inden for grøn omstilling efter endt uddannelse.

Det er især på de tekniske uddannelser, at ønsket om at bidrage til grøn omstilling står klart, og i en omtale af undersøgelsen, der er publiceret på EVA. dk, udtaler Andreas Pihl Kjærsgård, seniorkonsulent: - Det giver god mening, at grøn omstilling fylder mest for dem, der vælger tekniske uddannelser, fordi man her uddanner mange af de medarbejdere, der helt konkret skal arbejde i sektorer og med opgaver, der skal rykke vores samfund i retning af den grønne omstilling.

Det betyder imidlertid ikke, at grøn omstilling ikke også har en rolle at spille på andre uddannelser, vurderer han. Og det er Søren Møller Christensen, administrerende direktør for Baltic Energy Island, rørende enig i. Han siger: - Selvom visse uddannelser, som for eksempel smede-og elektrikeruddannelserne, er vigtige for den grønne omstilling, så er alle uddannelser relevante for den grønne omstilling.

Han uddyber: - Grøn omstilling er en udfordring, der berører alle aspekter af samfundet, og det er afgørende, at der bidrages med forskellige perspektiver.

ENERGIØENS FREMTIDSMULIGHER Den grønne interesse blandt de unge vækker således begejstring hos Søren Møller Christensen, der sammen med partnere som Campus Bornholm, DTU og Bornholms Regionskommune arbejder på at gøre Bornholm til et centrum for grønne uddannelsesmuligheder. Han beskriver konceptet som "" Generation Energiø"" og forklarer: - Begrebet dækker over, at vi ønsker at understrege vores fælles målrettede indsats for at tilbyde attraktive uddannelsesmuligheder på Bornholm - herunder dele af universitetsuddannelser samt en styrkelse af de erhvervsfaglige uddannelser.

Uddannelsesvalg er selvfølgelig påvirket af en lang række faktorer, og det er ikke kun ambitionen om at være med til at "" redde verden"", der er en væsentlig drivkraft, for de unge, erkender Christensen.

- Mit indtryk er, at mange unge også er bevidste om, hvor jobmulighederne er i fremtiden. Der er nemlig gode fremtidsmuligheder i at være med til at bevæge samfundet i en mere bæredygtig retning, ikke bare på Bornholm eller i Danmark, men på verdensplan.

Han tilføjer, at karrieremulighederne indenfor den grønne omstilling naturligvis også henvender sig til ældre, der ønsker at skifte karrierespor eller i det hele taget at blive fagligt opkvalificeret.

- I en tid, hvor klimaforandringer og CO2-udledninger er globale udfordringer, bliver fokus på grøn omstilling stadig vigtigere. Uanset om man allerede er i erhvervslivet eller står over for at træde ind i det, vil det være vigtigt at have kendskab til grøn omstilling. I fremtiden forventer vi at se et stort skifte fra de job, der har en betydelig CO2-udledning til dem, der arbejder på at kunne reducere den.

Selv arbejder Baltic Energy Island også aktivt med at fremme grøn energi. Sammen med en lang række af lokale og nationale partnere samarbejder fonden allerede med lokale virksomheder, og man vil desuden styrke samarbejdet med skoler og videregående uddannelser, fortæller Christensen: - Vi deltager bl. a. på Bornholms Uddannelsesmesse (Bum) for at synliggøre de forskellige muligheder, og mit håb er, at vi sammen med bl. a. Bornholms Regionskommune kan introducere Generation Energiø med grøn undervisning allerede i de små klasser, så man får forståelsen for den grønne omstilling så tidligt som muligt."
2023-11-17 00:00:00,Espersen til sin nye penneven: Jeg bliver forvirret,Bornholms Tidende,"Debatten mellem Henrik Espersen og Steffen Olsen fortsætter.

Kære Olsen. Du er helt vildt sortsynet. Du er fjollet. Og du har misset pointen.

Dæmmeså.

Jeg bliver mest forvirret, når du skriver denne modstridende maniodepressive diagnose. Eller er det for dig selv kære Olsen - sådan at kunne være både helt vildt sortsynet og fjollet.

Mange tak for at du vil have mig som din penneven og med i Olsenbanden sammen med enhedsliste- og andet godtfolk. Eller har jeg igen misset din pointe, når du afslutter vores hyggelige skriverier a la Pava og Gravgaard, før vi rigtigt er kommet i gang med korrespondancen.

Sådan er der så meget, vi mennesker ikke forstår.

HUKOMMELSESTAB Du påstår i dit læserbrev torsdag, at jeg burde have henvendt mig til jer i stedet for at skrive læserbrev. Er det mig, der har fået hukommelsestab, eller er det dig, Olsen? Fakta er, at mit mobiltelefondisplay viser, at jeg ringede til én Steffen Olsen den 31. oktober og foreslog at mødes for en snak sammen.

Du havde ikke tid til en snak med mig.

Har du virkelig glemt det, eller løber du for en halv vind, kære Olsen? FAKE VISUALISERINGER Du påstår også i dit sidste læserbrev, at der er specielle danske regler for afmærkning af havmøller uden farver - i modsætning til de tyske møllers farver.

Tilfældigvis er jeg gammel navigationslærer og underviste i, at Danmark følger IALA's internationale regler for afmærkninger til søs, for at alverdens søfolk ikke skal risikere haverier og forårsage miljøkatastrofer pga. alle mulige forskellige danske og andre landes nationale regler.

Fakta er, at slår man op i IALA's Recommandation O-139 om The Marking of Man-made Offshore Structures, så står der øverst side 12 om Offshore Windfarms Structures godt nok på udenlandsk, at "" The structures should be painted yellow all around from the level of HAT up to 15 metres"".

Kære Olsen, det er vist noget med et 15 meter højt gult reflekterende eller lignende bånd på alle vindmøller til søs i vores del af verden. Det er blandt andet disse 15 meter stærkt gule bånd -høje som et fem etagers hus -der mangler på alle visualiseringerne af de flere 100 havmøller rundt om Bornholm, som er gjort blege i Photoshop af Bornholms Havvind set fra Snogebæk og af Energistyrelsens konsulenter.

HAR DU MISSET POINTEN? På Energistyrelsens borgermøde på GSH i oktober indrømmede de, at konsulenterne havde brugt Photoshop til visualiseringerne.

Dermed er farverne manipuleret væk på deres havvindmøllefotos fra danske Kriegers Flak, selvom du ikke tror på det.

I øvrigt ses havvindmøllefarverne på fotos i Wikipedia af danske Kriegers Flak, dæmmeså.

OLSENS SORTE RECESSIONSSYN Kære Olsen, som gammel sparekasseansat troede jeg, at du vidste noget om aktier.

Når Maersk i to år udbetaler i alt 6.800 kr.

pr. aktie som danmarkshistoriens højeste udbytte, er Maersk ikke i krise. I 2023 tjener Maersk cirka det samme milliard beløb og har samme omsætning som før corona.

Fakta er, at vi har haft en coronaepedimi, hvor vi ikke kunne bruge penge på rejser, spise ude osv. Vi købte i stedet for en masse forbrugsgoder, som Maersk sejlede hjem fra Østen og tjente vilde 200 milliarder kroner på.

Nu går vi igen ud og spiser, og vi rejser og køber færre varer i Østen som før corona.

Maersk tjener penge som før corona, har sagt farvel til de 10 procent af de ansatte -ansat under corona -og Maersks aktiekurs er også svingende som før corona.

Fakta er ligeledes, at både Nationalbanken i sin danske prognose 20. september 2023 og hele EU forventer 1-2 procent højere BNP i både 2023, 2024 og 2025.

IMF's Outlook rapport oktober 2023 viser for hele verden en endnu større stigning i BNP på 3 procent både i år og i 2024.

Kære Olsen, BNP-stigning er et mål for vækst. Er din recessionssnak så ikke fjollet, eller har du misset pointen? VINDMØLLEBRANCHENS KRISE I forgårs fyrede Ørsted to direktører efter 20 milliarder i underskud osv. Vestas tabte 12 milliarder kroner sidste år. Overvismanden tvivler på økonomien i Energiø Bornholm.

Og i Tyskland gives der statstilskud til vindmølleindustrien.

I Danmark gives der ikke statstilskud.

Så alt indikerer, at nybegynderne i Bornholms Havvind ikke har forstand på økonomi og anført af enhedslistefolk drømmer om noget økonomisk helt urealistisk - solgt som et skønmaleri til godtroende klimaforkæmpere.

Derfor også tak til Energistyrelsen for afslaget til Bornholms Havvinds ødelæggelse af bornholmernes økonomi og af naturen på Sydbornholm, dæmmeså.

HUMOR OG SORTSYN I aften sidder jeg på Express 1 og ser dit læserbrev nummer tre i Tidende. Du får motioneret mine lattermuskler med dine påstande.

Men her på færgen breder sortsynet sig, idet vi kun er 30 passagerer. Det er ikke grønt. Det er kulsort.

For en ting kan vi nok blive enige om. Det er, at vi skal være mere bæredygtige og grønne på energiområdet. Det er vi ikke på Bornholm, når vi enbart er 30 passagerer på en 48.000 hk-færge, og hver passager bruger 200 liter dieselolie på at komme de 66 kilometer til Ystad.

I vores nye super miljøvenlige Euronorm 6d dieselbil kan vi køre til Afrika på de samme 200 liter dieselolie, eller vi kan flyve på charterferie til Langbortistan med sikkert et mindre CO2-slip, end vi er skyldige i her på sejladsen fra ' Bright Green Island' til Ystad.

Yderligere forurener vores nye dieselbil meget mindre end nye benzinbiler ifølge Teknologisk Institut. Og dens partikeludledning nærmer sig nul.

I øvrigt er vores nye dieselbil lavet uden børnearbejde i Congos kinesisk-ejede miner med kobolt til elbilernes enorme batterier.

ATOMKRAFTHØRING I FOLKETINGET Nå, sådan er der så meget, kære Olsen, vi mennesker ikke forstår.

Men jeg håber at blive lidt klogere som interesseret i atomkraft -godkendt af EU som miljømæssigt lige så godt som havvind -under en høring om atomkraft, jeg skal til i dag på Christiansborg. Vi skal høre om EU's perspektiv på atomkraft, erfaringer fra vores nabolande og nye atomkraftteknologier.

Nå, nu er vi i Ystad, så jeg må stoppe. Jeg vedlægger en ferieselfie med nogle tyske havmøller med farver helt anderledes end de skønmalede visualiseringer af havvind.

Jeg håber snart at høre fra dig igen. Og får du skrivekrampe, er du velkommen til at ringe til mig. Så tager vi en snak om grøn atomkraft, havvinds CO2-forbrug og løser verdenssituationen, kære Olsen."
2023-11-18 00:00:00,Elværk holder åbent en gang om måneden,Bornholms Tidende,"Det første af en række offentlige arrangementer om Energiø holdes mandag den 20. november.

Baltic Energy Island, Bornholms Regionskommune og Energinet vil holde åbent i Rønne Gamle Elværk en gang månedligt for offentligheden.

Udstillingen "" Energiøer"" vil blive fremvist, og der vil være oplæg og drøftelser om forskellige temaer.

Det oplyser initiativtagerne i en pressemeddelelse.

Ved første arrangement, mandag den 20. november klokken 15-18, er emnet visionen for Rønne Gamle Elværk som et kommende centrum for udvikling og forskning indenfor Energiøer, samt planerne for den konkrete udvikling af bygningerne.

Den første del af programmet er åbent hus, hvorefter der vil være oplæg og paneldebat.

Rønne Gamle Elværk huser allerede i dag fonden Baltic Energy Island og fungerer som mødested for de mange partnere, der arbejder for at fremme de positive effekter ved Energiøen, for Bornholm og for Danmark.

- Energiøen er et meget stort og komplekst et projekt, som bliver ved med at udvikle sig. Det samme gør vores viden om de muligheder, vi på Bornholm kan gribe på baggrund af energiøen. Det ligger mig meget på sinde, at alle har mulighed for at følge med i udviklingen af energiøen, og jeg er derfor rigtig glad for, at vi kan lave disse åbne arrangementer i elværket, siger borgmester Jacob Trøst, der vil byde velkommen sammen med direktør i Baltic Energy Island, Søren Møller Christensen.

- Energiø Bornholm er et af Danmarkshistoriens både største og mest innovative anlægsprojekter.

Samtidig er det et vigtigt projekt både for den grønne omstilling og ikke mindst for Bornholm. Sammen med Bornholms Regionskommune og Energinet vil vi derfor gerne invitere indenfor i Rønne Gamle Elværk til et månedligt arrangement, hvor målet er at styrke dialogen gennem mere viden, uddyber Søren Møller Christensen i pressemeddelelsen."
2023-11-22 00:00:00,Trøst med opråb til Christiansborg: Bornholm bliver forbigået,Bornholms Tidende,"Der er brug for mere vished, om og hvordan Bornholm får direkte gavn af den kommende energiø. Det mener borgmester Jakob Trøst.

Potentialet for Bornholm er stort, men der mangler klarhed over præcis, hvad Bornholm får ud af at lægge hav og jord til den kommende Energiø.

Det udtrykker borgmester Jacob Trøst (K) i en pressemeddelelse fra kommunen.

- Når det kommer til de direkte gevinster, er Bornholm indtil videre blevet forbigået. Det står nu klart, efter at Energistyrelsen bl.a. har afvist Bornholm Regionskommunes ønske om et samfundsbidrag fra vinderen af havvindmølleudbuddet. Der udestår derfor et politisk svar på spørgsmålet om kompensation for de byrder, Energiøen også vil medføre.


REGERINGEN MÅ PÅ BANEN

Derfor mener Jakob Trøst, at regeringen må komme på banen og gøre det klart, hvordan Energiøen direkte vil gavne øen.

- Det handler om, at de bornholmske borgerne bliver forsikret om, at det kan betale sig at tage ansvar for den grønne omstilling. Ellers risikerer staten, at den folkelige opbakning mindskes, siger han i meddelelsen.

Ifølge Jakob Trøst skal spørgsmål om kompensation ses i lyset af, at kommunen var berettiget til 500 millioner kroner, hvis der var tale om åben dør-havvindmølleprojekt beliggende 14,9 kilometer fra kysten. Det svarer til 165.000 kr./MW, står der i pressemeddelelsen.

Ifølge borgmesteren falder Energiøen nemlig mellem to stole, når det gælder lokale og kommunale gevinster.

- På den ene side er Energiø Bornholm ikke omfattet af de ordninger, der har til hensigt at fremme lokalbefolkningens accept af og engagement i udbygningen med vindmøller og solceller, og på den anden side rummer den politiske aftale om udbudsrammen for Energiø Bornholm ikke mulighed for at stille krav om et samfundsbidrag fra vinderen af udbuddet, lyder det i meddelelsen til pressen.

Et ensidigt fokus på prisen i den politiske aftale forhindrer, at udbudsparametre, der kan komme lokalbefolkningen til gode, indarbejdes i udbudsmaterialet, fortsætter opråbet til Christiansborg.


NYT UDSPIL GIVER LIDT OPTIMISME

I oktober præsenterede regeringen et udspil med titlen; 'Klimahandling - Sammen om mere grøn energi fra sol og vind på land', som sætter rammerne for udbygning af vedvarende energi på land med 12 konkrete tiltag, der bl.a. skal sikre lokal opbakning.

I den forbindelse er der lagt op til, at man skal udarbejde en analyse af mulige gevinstog kompensationsordninger for naboer til særligt store el-transmissionsanlæg. Og det glæder trods alt borgmesteren.

- Udspillet indikerer, at regeringen har lyttet, og at der er en politisk enighed om, at lokalsamfundet skal kompenseres for at sikre fortsat opbakning til den grønne omstilling. Men vi er langt fra i mål endnu. Med Energistyrelsens udmelding in mente er det nu helt afgørende, at Christiansborg har blik for, at der skal en politisk aftale til, som både belønner naboer til landanlægget og det bredere bornholmske samfund, siger Jacob Trøst."
2023-11-22 00:00:00,"Vi drømmer ikke om en erhvervspark, men om et eventyr",Bornholms Tidende,"Bornholm har brug for et grønt erhvervseventyr. Her er fem bud på at få det til at ende lykkeligt.

Iet radioprogram for nyligt udtrykte borgmesteren meget rigtigt, at vi borgere har mange muligheder for at få kommunalbestyrelsen i tale, og at høringer ikke er den eneste måde at give sin mening til kende på. Så her er mine ""fem ting at tage med næste gang I taler energiø"".


1. VORES UNGE FORTJENER MULIGHEDER

En veninde ramte plet hos mig, da hun forleden sagde: ""Dét, der interesserer mig mest, er om der vil være gode jobs her i fremtiden til mine børn. Jeg vil jo gerne have at mine børnebørn kan vokse op i nærheden, og opleve den barndom man kan have her. Mine forældre var da virkelig bekymrede, da jeg sagde min gode stilling op for at flytte hjem."" Alle kommuner skriger efter mere arbejdskraft. Men de, der har flest virksomheder, har det faktisk nemmest. Som tilflytter er jobbet afgørende, men jobmuligheder i flertal er bedre.

Danskere, og særligt de unge er blevet meget mobile. De flytter ovenikøbet ofte i grupper af venner. De vælger steder, der kan give dem et godt liv med familie, natur og udviklingsmuligheder. Livet skal være meningsfuldt og jobbet skal være spændende.

At arbejde med bæredygtig udvikling er attraktivt, fordi det opleves som både meningsfuldt og spændende.

Den slags stillinger har vi mange af.

Flere er en fordel.


2. ERHVERVSPARK OG ENERGIØ

Lad ikke Bornholm som energiø begrænse sig til en transformerstation og et power-to-x-anlæg. For den almindelige bornholmer er det jo ikke anlæggene der er det interessante, selv med et udsigtstårn, mere natur og vandrestier kan de nok blive svære nogensinde at elske. Nej, det er mulighederne i kølvandet på disse anlæg, der kan vise sig at blive appelsinen i en turban. Overskudsvarme, nye netværk, ny efterspørgsel. Skal vi bornholmere sluge en bitter pille, så lad staten give os noget sirup at sluge den med. Giv os billetten til et grønt erhvervseventyr. Lad en erhvervspark være en del af EnergiØ investeringerne.


3. VÆR IKKE BANGE FOR AT TÆNKE STORT

Billedet af en stor transformerstation ikke langt fra Sose Strand kan måske en dag blive et postkort værdigt. Lige nu er det ikke i min glansbilledbog. Det betyder ikke at småt er godt. Og slet ikke når vi taler erhvervsparker. En erhvervspark er i udgangspunktet bare en streg på et kort, et stykke mark med en forpagtningsaftale. En stor erhvervspark er derfor ikke værre eller bedre for os, der cykler til stranden næste sommer. Størrelsen af arealet er imidlertid afgørende for hvor attraktivt det kan være for nye virksomheder at flytte hertil.

Hvis mange virksomheder så ad åre slår sig ned, da er er en stor erhvervspark jo ikke længere bare en stor græsmark. Da er den blevet til bygninger fulde af noget jeg og min veninde i dag kun kan drømme om: Grønne jobs til vores unge.

Jeg nærer stor respekt for vores lokale landbrug. Men det er ikke dér, de fleste unge drømmer om en karriere. Realiteten er nok nærmere, at landbruget ikke i al evighed kommer til at udgøre 60 procent af vores areal. 34.100 hektar landbrugsjord har vi på Bornholm. Så tænk ikke småt, vær ikke bange for at tegne en stor streg omkring planerne for den grønne erhvervspark. Men sæt gerne høje krav til de virksomheder, der så må bygge der.


4. NY VIDEN OG NYE NETVÆRK

Et erhverv består ikke bare af mange enkeltstående virksomheder. Det er et netværk af værdikæder. Råvaren på marken, der blev pløjet i foråret, bliver til en sommermenu på restauranten. En menu der blev tegnet hos den lokale grafiker, mens landmandens traktor var på værksted. Stille og roligt bliver vi sammen dygtigere og mere afhængige af hinanden.

Jo mere indbyrdes afhængige vi er, des sværere er det bare at tænke helt og grundlæggende nye tanker.

Nye virksomheder har nye behov og kommer med ny viden. Det giver ilt til andedammen. Og lige nu har vi mere end nogensinde behov for at tænke nyt.

12 procent af vores arbejdspladser findes i brancher, der af Klima- og Omstillingsrådet defineres som særligt ""klimaeksponerede"". Hvis vi ikke genopfinder os selv, så vil vi virkelig komme til at lide under CO2-afgifter og hårde kundekrav.

Det vil være gavnligt for Bornholms samlede erhverv, for at forny øens værdikæder, at vi får grønnere virksomheder til - meget gerne nogen der kan inspirere og præsentere praktiske problemer, der skal løses. Den slags er vi nemlig ret ferme til.


5. ULIGE BØRN KAN LEGE BEDST

Flere af vores lokale virksomheder er i verdensklasse. De har stærkt håndværk, god udvikling og sund eksport. Men vi har ikke mange højtuddannede, og er ikke forrest i digitaliseringsbølgen.

De højteknologiske virksomheder, vi kan vente vil slå sig ned her, er på mange måder helt modsat.

De to typer af virksomheder kan altså komplimentere hinanden. Men de taler som udgangspunkt et meget forskelligt sprog.

Det danske erhvervsfremmesystem er skruet sådan sammen, at den lokale erhvervsservice primært skal tage sig af erhvervsfremme på den enkelte virksomhed.

Det med at få udvikling og samarbejde til at ske igennem en helt ny værdikæde, er noget lidt andet.

Derfor, når I lægger ønsket om en stor erhvervspark i julesokken, så læg et lille ekstra ønske med: Stil krav til hvad sekretariatet for denne erhvervspark skal kunne. Naturligvis skal de tiltrække nye virksomheder. Naturligvis skal de støtte virksomhederne dér i at udnytte spildvarme og bidrage til forskning. Men tilføj den tredje ting, at det er sekretariatets ansvar at øge samarbejdet med det lokale erhvervsliv.

Når alt kommer til alt, så drømmer vi jo ikke om en grøn erhvervspark på Sydbornholm, vi har brug for et erhvervseventyr på hele øen."
2023-11-24 00:00:00,Minister afviser at forholde sig til Trøsts opråb til Christiansborg,Bornholms Tidende,"Trods politiske bekymringer for, om Bornholm bliver kompenseret tilstrækkeligt for byrder ved den kommende energiø, vil energiministeren ikke forholde sig til sagen.

Tirsdag kom borgmester Jacob Trøst (K) med et opråb, der skulle gjalde hele vejen til Christiansborg.

Energistyrelsens afslag på kommunens ønske om et samfundsbidrag fra vinderen af havmølleudbuddet vækker bekymring på Snorebakken. Helt konkret er borgmesteren bekymret for, om man fra regeringens side er opmærksom på, at Bornholm bliver kompenseret "" for de byrder som bornholmerne bliver pålagt ved at lægge land og horisont til ' et pionerprojekt inden for den grønne omstilling'"".

Tidende har siden tirsdag forsøgt at få et interview med den ansvarlige minister, Lars Aagaard fra Moderaterne. Torsdag afviser hans pressetjeneste, at han vil stille op. Tidende ville ellers gerne have spurgt ministeren om følgende: Hvad siger ministeren til borgmesterens bekymringer vedrørende energiøen? Har regeringen i sinde at sikre, at bornholmerne bliver kompenseret? Hvis ja, hvordan? Hvordan vil regeringen sikre, at Energiø Bornholm bliver en fordel for Bornholm, og sikre folkelig opbakning til projektet fra Bornholms borgere? .


HENVISER TIL UDSPIL OM ENERGIPARKER PÅ LAND

I stedet for et interview med ministeren lyder meldingen fra ministerens presserådgiver Tino Rueskov Pedersen.

- Den klarhed, som vi kan give, er, at i regeringens udspil om energiparker, som der forhandles om lige nu, der loves der, at der skal udarbejdes en analyse af mulige gevinst-og kompensationsordninger for naboer til særligt store eltransmissionsanlæg.

Det er den klarhed, der er lige nu.

Det omtalte udspil kan man finde på ministeriets hjemmeside. I udspillet ridses der 32 mulige steder op for energiparker i forskellige kommuner landet over - dog ikke på Bornholm.

Udspillet handler ikke om opsætning af havvindmøller, sådan som tilfældet bliver for Energiø Bornholm. Udspillet bærer titlen: Klimahandling: Sammen om mere grøn energi fra sol og vind på land. I udspillet står der på side 16: "" Regeringen vil udarbejde en analyse af mulige gevinst-og kompensationsordninger for naboer til særligt store eltransmissionsanlæg."" Lea Wermelin: Vi er opmærksomme på Bornholm Klima-og energiordfører for regeringens største parti Socialdemokratiet, Lea Wermelin, vil gerne forholde sig til Jacob Trøsts bekymring.

- Det er borgmesterens rolle at sørge for at blive ved med at sætte Bornholm på landkortet og fortælle dels, hvor glade vi er for energiøen, men også sørge for vi griber det potentiale, som energiøen kan føre med sig ikke bare for Danmark, men også for Bornholm, siger hun og uddyber: - Det handler både om lokal udvikling, arbejdspladser og uddannelsesmuligheder.

Så det som borgmesteren her siger meget klart til Christiansborg, er jo husk nu at hjælpe os med at skabe de rigtige rammer, og det synes jeg er helt fair.

Lea Wermelin mener dog ikke, at der er reel grund til at være bekymret for, om Bornholm kommer til at få tilstrækkeligt ud af den kommende energiø. Her henviser hun til en "" Tillægsaftale om udbudsrammer for 6GW havvind og Energiø Bornholm"", der blev indgået den 30. maj.

- Fordi vi har skrevet ind i den politiske aftale fra i sommers, at hele spørgsmålet omkring det store transmissionsanlæg, der skal kigges på, hvordan man kan lave en model for lokale gevinster og kompensation.

Så det er et arbejde, der er i gang, og det er derfor, at Energistyrelsen i forbindelse med udbuddet ikke kan sige til Bornholm, at rammerne bliver sådan her, fordi der er ikke en politisk aftale endnu, lyder det.

Derfor er det på nuværende tidspunkt heller ikke muligt at fortælle præcis, hvordan Bornholm kommer til at drage nytte af projektet, og om og hvordan der bliver kompenseret.

- Som klima-og energiordfører kan jeg love, at jeg sørger for at have Bornholm med hele tiden i de forhandlinger, som vi har. Så Bornholm er bestemt på radaren, siger hun.

I den politiske aftale står der: "" Aftalepartierne noterer sig i den forbindelse, at eventuel kompensation relateret til landanlæg på Bornholm vil blive drøftet som led i opfølgning på Klimaaftale om grøn strøm og varme 2022 vedrørende mulige tiltag til lokal og kommunal opbakning.""."
2023-11-25 00:00:00,Sætter gang i aktiviteter for 30 millioner,Bornholms Tidende,"Baltic Energy Island får yderligere otte millioner i bevilling.

Det har Danmarks Erhvervsfremmebestyrelse offentliggjort for nylig.

Den nye bevilling kommer oveni to bevillinger fra foråret, og konsortiet har nu mulighed for at igangsætte projektaktiviteter for i alt 30,6 millioner kroner, hvoraf Danmarks Erhvervsfremmebestyrelse bidrager med de 18,8 millioner.

- Med de nye bevillinger er vi sammen med et stærkt partnerskab klar til at styrke arbejdet med at sikre både lokal og national værdi af Energiø Bornholm, udtaler Søren Møller Christensen, som er administrerende direktør for Baltic Energy Island i pressemeddelelsen.

- Lokalt arbejder vi for, at energiøen bliver afsæt for styrkede uddannelser og vækst i SMV'er, mens vi nationalt arbejder for, at energiøer bliver en ny dansk styrkeposition, som cementerer det danske innovationsforspring indenfor vindenergi. Vi takker for tilliden og glæder os til at komme i gang med arbejdet.

Med de nævnte bevillinger vil konsortiet blandt andet igangsætte innovationsforløb, videreføre Residential College Bornholm, styrke Rønne Gamle Elværk som showroom og give håndholdt støtte til forretningsudvikling.

Aktiviteterne er et samarbejde mellem Baltic Energy Island, DTU, Bornholms Energi & Forsyning, Campus Bornholm, Business Center Bornholm, Energy Cluster Denmark, Odense Robotics, Destination Bornholm, Offshore Center Bornholm, Bornholms Regionskommune, Gate 21, Teknologisk Institut, Danfoss, Copenhagen Infrastructure Partners, Ørsted og Siemens Gamesa."
2023-11-27 00:00:00,Trøst går efter fire år mere for bordenden,Bornholms Tidende,"Borgmester Jacob Trøst (K) har besluttet sig for at stille op til kommunalvalget i 2025 som spidskandidat. Det fortæller han i et interview med Tidende, hvor han også fortæller om de første to år i embedet, der ikke har været uden udfordringer.

Borgmester Jacob Trøst (K) var ikke bare grøn af partifarve, da han den 1. januar 2022 trådte ind på borgmesterkontoret første gang. Han var også grøn på den måde, at det samtidig var første dag i tjeneste som lokalpolitiker på Bornholm. Siden da har borgmesteren haft en stejl læringskurve, som han har udtrykt det i mange interviews med den lokale presse. Konstitueringen har ikke gjort den kurve mindre stejl, lyder det fra Jacob Trøst i dette interview med Tidende, hvor han også løfter sløret for, at hans ambition er at stille op til kommunalvalget i 2025 som spidskandidat for Det Konservative Folkeparti.

Vi er snart midtvejs i din periode som borgmester.

Har du gjort dig nogle tanker om det kommende kommunalvalg? - Ja, det har jeg da. To år kan hurtigt gå, og så er der valg igen. Det er også derfor, vi er begyndt at sætte holdet til næste gang. Det er altid godt at være forberedt og at lægge en strategi. Ved det sidste valg var vi alle sammen stort set helt nye og tog lidt tingene, som de kom. Dengang var vi nok ikke så strategiske, fordi vi ikke havde prøvet det før.

Hvordan kunne det have været mere strategisk? - Til valgnatten kan vi næste gang forberede os bedre til spørgsmålet om, hvad det er, vi synes, der er vigtigt - for eksempel i forhold til udvalgsposter og hvilke opgaver, der skal ligge i udvalgene, samt hvilke udvalg vi vil være repræsenteret i. Nu ved vi lidt mere om, hvad de forskellige udvalg kan. Vi ved også, hvordan en konstituering foregår - det har vi aldrig været med til før.

Det kom noget bag på dig? - Ja, det gjorde det.

Havde det betydning for, hvordan det endte? - Både og. Jeg vil sige, at min strategi var at gå efter borgmesterposten og en plads i Økonomiudvalget og en plads i Børne-og skoleudvalget.

Det var vores overordnede mål. Det lykkedes jo meget godt med de tre ting. Men at lave en tekst -altså en aftale -i sådan en konstituering tror jeg er vigtig, så man er enige om, i hvilken retning man skal i den konstituering.

Er der nogle ting, man vil arbejde for sammen i de næste fire år? Det skal konstitueringsparterne blive enige om. Vi havde ikke sådan en tekst, og efterfølgende kan jeg så se, at flertallene har ændret sig fra sag til sag i de første to år. Det har været svært at finde en rød tråd, og det er blandt andet fordi, vi ikke har lavet en klokkeklar aftale om, hvad konstitueringen indbefatter.


DEN RØDE TRÅD MANGLER

- Det bringer mig hen til de udfordringer, jeg har haft som borgmester: at det er svært at finde den røde tråd i de politiske sager. Når sagerne kommer i fagudvalgene og i kommunalbestyrelsen, skal vi finde flertallet fra sag til sag. Det er ikke sådan, man hver eneste gang kan være sikker på flertallet. Det er fra sag til sag. Det har jo gjort mit arbejde lidt ekstra udfordrende. Jeg har haft en meget stejl læringskurve, og den er ikke blevet nemmere.

Men sådan vil det vel også være i andre kommuner, hvor man kun er tre? - Ja, men der vil man nok sidde i en lidt mere sikker konstituering, hvor man i hvert fald har sin konstituering med sig og dermed et flertal. Der har vores konstituering vist sig ikke at holde i ret mange sager, fordi vi er fire meget forskellige partier. I nogle sager er der i hvert fald langt fra Dansk Folkeparti til Enhedslisten.

Har du fortrudt konstitueringen? - Nej, det har jeg ikke. Men der er ingen tvivl om, at det har været med til at gøre livet svært for mig selv.

At du sagde ja til det? - Ja. Så den har givet lidt ekstra arbejde.


HAR SPÆNDT BUEN TIL DET YDERSTE

Nu siger du selv, at du har haft en stejl læringskurve.

Men alle er jo mennesker - så har det påvirket dig personligt, at du har haft så meget at se til, hvis man kan sige det på den måde? - Ja, det har det. Jeg må sige, der har været et par gange, hvor jeg har haft spændt buen til det yderste, hvor jeg har bevæget mig på kanten af, hvad jeg har kunnet.

I forhold til arbejdsmængden eller? - Ja. Der er jo enormt mange forskellige dagsordener, jeg skal arbejde med hver dag.

Det går lige fra energiø til nattevagter i ældreplejen.

Det spænder enormt bredt, og der har jeg skulle sætte mig ind i rigtig mange sager og bevæge mig på nogle gange, jeg ikke er vant til - for eksempel på Christiansborg har jeg skulle finde ud af, hvordan gør man dét bedst, når man gerne vil have nogle resultater.

I hvilken rækkefølge skal man tage kontakt til hvem? Men også i de kommunale, lokale sager. Der er mange uskrevne regler for, hvordan man skal gøre en indsats for at lykkes med sagerne. Så der har jeg også skulle prøve mig frem.

Men hvad mener du med, at du har ' spændt buen'? - Det er nok mest arbejdsmæssigt. Det er mange timer i døgnet om ugen mange uger i træk. Jeg vil jo gerne gøre det så godt jeg kan.

Jeg vil gerne leve op til den tillid, jeg har fået af de mennesker, der har stemt på mig og gjort mig til borgmester. Derfor har jeg arbejdet rigtig meget - og i starten arbejdede jeg for meget. På et tidspunkt fandt jeg ud af, at jeg blev nødt til lige at geare lidt ned, hvis jeg skulle passe på mig selv.

Når du tager alt det i betragtning, har du så mod på at stille op igen? - Ja, det har jeg. Jeg tror og håber på, at de første to år er de hårdeste. Der er også flere, der har sagt til mig, at den her periode har været ekstra hård politisk set. Der har været mere uro, end der plejer. Det kan man også se på antallet af folk, der er gået fra deres parti. Dem, der har været med i mange år, siger, det har været den mest urolige valgperiode i mange år. Det trøster mig jo lidt at høre, at der er en god chance for, at det bliver nemmere.

Men hvorfor vil du egentlig stille op igen, hvis det har været så hårdt? - Jeg synes jo også, det er spændende. Jeg synes, det er dejligt at komme ud og møde en masse bornholmere, som brænder for at gøre noget godt for Bornholm - en masse frivillige og foreninger, som alle arbejder med at gøre noget godt for deres lokalsamfund og for andre borgere. Men også politisk, når det lykkes at få nogle sager igennem og enten få startet eller afsluttet nogle projekter, som er gode for Bornholm og bornholmerne, så er det dejligt at være med til den proces og have indflydelse på, at tingene sker.


VIL GENVÆLGES SOM BORGMESTER

Når du så stiller op igen, er det så som spidskandidat? - Ja, det er det. Men jeg skal jo vælges.

Men du vil gerne fortsætte med at være borgmester? - Ja.

Og det kan partiet også gå med til? - Ja. Jeg skal jo formelt vælges, så der skal jo være en proces - så jeg skal ikke afvise, der er nogen, der også vil stille op, men jeg har ikke hørt om det. Men som min formand sagde: "" Jacob, det giver jo sig selv, at når vi har en siddende borgmester, så er det selvfølgelig vores spidskandidat."" Hvornår skal det afgøres? - Vi har en generalforsamling i januar, men jeg tror først, det bliver til den næste generalforsamling om et år. Men det er ikke helt lagt fast endnu.

Men nu er du halvvejs? - Ja. Jeg vil også sige, at der er nogle ting, der er blevet nemmere. Nu er det ikke første gang, hver gang jeg skal prøve noget. Når det er første gang, man laver et eller andet, bruger man meget energi på at finde ud af, hvordan man skal gøre det. Anden gang bliver det lidt nemmere og tredje gang nemmere endnu. Derfor kan jeg bruge min energi på nogle andre ting og sager."
2023-11-27 00:00:00,Bornholm og Island skal samarbejde om fremtiden,Bornholms Tidende,"Island og Bornholm kan fungere som samarbejdspartnere i den grønne omstilling. Det er en af konklusioner på torsdagens besøg fra den islandske ambassadør.

Kan Island og Bornholm lære af hinanden og samarbejde, når det kommer til den grønne omstilling? Det kunne noget tyde på, efter at Bornholm torsdag havde besøg af den islandske ambassadør Árni Thór Sigurðsson.

Dagen startede for ambassadøren med et møde med borgmester Jacob Trøst (K) og forperson erhvervs-, bolig-og beskæftigelsesudvalget Linda Kofoed Persson (K).

Herefter gik det slag i slag med møder.

Først med direktør for Campus Bornholm, Inge Prip, herefter direktøren for Baltic Energy Island, Søren Møller Christensen og til sidst kommunikationschef hos Beof, Klaus Vesløv.


FREMTIDIGT SAMARBEJDE

Fælles for møderne var, at der var fokus på den kommende energiø, og de behov og løsninger, der i den forbindelse bliver brug for.

Det beretter konsul Jørgen Hammer, der også var en del af det islandske besøg.

- Det stod klart efter besøget, at der sigtes mod, at en delegation af nøglepersoner i den grønne omstilling på Bornholm vil besøge Island til foråret, og at ambassaden vil være behjælpelig i tilrettelæggelsen af besøgets program. For den bornholmske delegation vil der være fokus på, hvordan man i Island udnytter geotermisk varme, der kan inspirere Bornholm i brugen af den betydelige procesvarme, der vil være én af følgevirkningerne ved en mulig bornholmsk produktion af brint ved elektrolyse (Power-to-X), fortæller Jørgen Hammer til Tidende.

Omvendt vil det islandske samfund have fokus på udviklingen af nye grønne brændstoffer, der skal erstatte brugen af fossile brændstoffer i dieselkøretøjer og fiskefartøjer.

- Her vil Island kunne hente inspiration i Bornholms hidtidige erfaringer i etableringen af energiøen. Samtidig vil der med baggrund i ambassadørens besøg på Campus Bornholm blive planlagt besøg på uddannelsesinstitutioner uden for Reykjavik, der tænkes at kunne blive inspireret af de bornholmske erfaringer med et campus, der samler flere uddannelser under samme tag, lyder det fra Jørgen Hammer.

Besøget blev afsluttet med en middag for de involverede mødedeltagere torsdag aften, før den islandske ambassadør vendte snuden mod København igen fredag morgen"
2023-11-28 00:00:00,En rund million skal trække verden til Bornholm,Bornholms Tidende,"Søren Møller Christensen blev enormt glad, da han så, at der er afsat en million til Baltic Energy Island i den nye finanslov.

Han har ikke vidst det længe, men han havde hørt, at det var en mulighed, at der kunne afsættes et beløb i finansloven til at skabe netværk og profilere Bornholm som et knudepunkt, når det gælder energiøer i Nordeuropa.

- Jeg blev enormt glad, da jeg så det, for jeg vidste ikke, at vi fik noget, fortæller han, da Tidende taler med ham mandag aften.

Han fortæller, at fordi det er så nyt med erhvervsfyrtårn, så mener han, at det er vigtigt, at der afsættes midler til at igangsætte aktiviteter og gøre det bæredygtigt på sigt, og at de i flere omgange har rakt hånden ud, når der har været mulighed for at få en hjælpende hånd rent økonomisk.

Med pengene skal der arrangeres endnu en omgang af Baltic Energy Summit, som er et vidensdelingsnetværk for aktører indenfor energiøer i hele Nordeuropa, som samles og drøfter, hvordan energiøer kan blive en succes.

- Vi har en ambition om at gøre Bornholm til et knudepunkt for al viden om energiøer og energiø teknologi og med Elværket som mødested for energiø-aktører.

Med millionen vil Baltic Energy Island arbejde for, at Bornholm får noget tilbage i form af opmærksomhed, uddannelser, forskere og virksomheder som ved, at det er netop her, man kan få den bedste viden og erfaringer om energiøerne.

- Med alle de her aktører vil vi gerne skabe et Energy Island Forum, hvor vi sammen kan knække koden til, hvordan energiøer kan blive en nøgle til den grønne omstilling, og hvert år har vi så Baltic Energy Island Summit, hvor man præsenterer de tanker, der er udviklet i det forum, forklarer han.

Grundlæggende handler det om, at der er nogle meget komplekse problemstillinger i forhold til energiøerne, som ingen faggrupper kan løse alene. Derfor er der brug for facilitatorer, så de rette mennesker kan blive bragt sammen til en fælles problemløsning.

- Vi skal finde ud af, hvordan vi får bragt universiteterne, virksomhederne og myndighederne sammen til at få løst en række af de problemer, som de enkelte ikke kan løse selv. Det handler om at finde ud af, hvilke teknologier vi skal satse på, for at energiøer bliver sikre, effektive og billige nok til at det kan lade sig gøre.

- Det kan én aktør ikke finde ud af selv, så der er brug for en neutral platform.

Han forklarer, at satsningen på Energi Island Forum i høj grad handler om at skabe et arbejde, der rækker ud over Bornholm og trækker verden hertil.

Millionen, der trillede ind i budgettet i dag, kommer som et stærkt supplement til et tocifret millionbeløb, som Baltic Energy Island fik tilsagn om fra Dansk Erhvervsfremme, som skal ruste Bornholm til selv at få noget ud af energiøen.

De to tilsagn kommer derfor til at gå hånd i hånd og forhåbentlig sikre, at energiøerne kan laves så godt som muligt, og at Bornholm får så meget som muligt ud af det.

- Det er en rigtig god dag på kontoret, slutter Søren Møller Christensen med smil i stemmen."
2023-11-29 00:00:00,Godnat Energiø Bornholm,Bornholms Tidende,"Bornholms Tidende refererer mandag til et notatudkast fra Energistyrelsen, der omtaler sabotage-sårbarhed ved en energiø i Nordsøen.

Berlingske Tidende har fået en aktindsigt i forholdene om Energiø Nordsøen, hvor det anføres, at Energiø Nordsøen er meget risikoudsat for en sabotage, der kan vælte hele Europas elforsyning, hvis noget sådant sker.

Hvis man fra regeringens og Energinets side fastholder et sådant sabotageargument i Nordsøen, er usikkerheden da mange gange større med Energiø Bornholm, hvor der allerede har foregået en international sabotage i Østersøen.

Det er og bliver, som jeg længe har sagt: At Energiø Bornholm for længe siden i det skjulte har været lagt i regeringens og Energinets mølposer.

Der har bare ikke været politisk mod nok endnu til at udmelde dette med den store hype, der har været med Energiø Bornholm.

Men med det aktuelle og officielle citerede notat fra en aktindsigt, varer det ikke længe, før Energiø Bornholm også bliver skrottet offentligt.

Så det er snart tilbage til det renvaskede energipolitiske tegnebord på Bornholm."
2023-12-01 00:00:00,Energinet møver sig frem i køen med ny manøvre,Bornholms Tidende,"Der er sat turbo på udbud af opgaver til Energiø Bornholm. Vi må være hurtige for at sikre alle nødvendige materialer, lyder det fra underdirektør i Energinet.

Den globale appetit på elteknisk udstyr er så stor, at Energinet nu fremrykker flere udbud på opgaver til Energiø Bornholm. Det sker for at sikre, at man kan få fat i de nødvendige materialer og udstyr, meddeler Energinet i en pressemeddelelse.

- Man kan sige, at vi ændrer I vores planer for at kunne holde vores planer. Der er rigtig mange, der skal bygge infrastruktur til den grønne omstilling, så hvis vi ikke fremrykkede udbuddet, ville vi ikke kunne få det udstyr, vi skal bruge, når vi skal bruge det, forklarer Hanne Storm Edlefsen, der er direktør for energiøer i Energinet.

Fremrykningen kommer ikke til at ændre på andre processer som miljøvurdering, skriver Energinet i samme ombæring.

I dag udsendes udbud på det eltekniske udstyr til stationerne, samt et udbud af produktion og installation af kablet på havbunden mellem Bornholm og Sjælland.

Senere bliver opgaven med at bygge stationsbygningerne i helholdsvis Danmark og Tyskland udbudt, samt installation af kablerne på land og undersøgelse af ueksploderet ammunition på havet. Energinet forventer at have afsluttet udbuddene i anden halvdel af 2024."
2023-12-05 00:00:00,Havvind ved Bornholm - politisk eller sagligt?,Bornholms Tidende,"Enhedslisten ejer ikke havvindprojektet, endsige idegrundlaget, påpeger Benny Elmann-Larsen.

Regeringens beslutning om afvisning af Bornholms Havvinds anmodning om at starte forundersøgelser er ' uforståeligt og uforklarligt', siger en bornholmsk kommunalpolitiker.

Dagen efter fortæller ophavspersoner til lignende nordjyske forslag om et lignende afslag: Frederikshavn Nord Havvindmøllepark, Hirtshals Havn Havvindmøllepark og Hirtshals Havn Syd Havvindmøllepark.

Nu har Enhedslistens Søren Søndergård den 30. november så taget næste skridt, og krævet en ministerforklaring.

Behændigt, uden af anføre, at der faktisk er en række lignende ansøgninger der er blevet afslået, som ovenfor eksempelvis anført.

Den 24. oktober anfører Energistyrelsen, at en sådan tilladelse ville være i strid med EU-retten. Spørgsmålet er så, om kommunalpolitikere agter at følge EU-retten? Man anfører, fra Bornholms Havvinds side, at "" der er intet til hinder i lovgivningen for, at man kunne give tilladelse nu"".

Selvom "" man lever op til alle parametre"",' som det anføres, er en lovstridighed vel problematisk? Så simpelt er det vel? Og derudover er Bornholms Havvinds repræsentants anførte argumenter af usaglig karakter.

Kigger man på høringsmaterialet til Energistyrelsens 2. offentlighedsfase, ser man meget tydeligt, at styrelsens vindpark, Bornholm II, planlægges nær det område, som Bornholms Havvind vil lægge beslag på, i en afstand på mindst 15 km fra kysten. Bornholms Havvind planlægger 6-8 km.

Tidligere, i 2016, altså for 7 år siden, afviste Lars Aagaard - den gang i anden stilling - at en stor vindpark ved Bornholm var på tegnebrættet. Og søkablet var for småt, og det så alt sammen temmelig umuligt ud, når man foreslog bornholmsk selvforsyning med energi.

Havde man handlet den gang, ville regnskabet se helt anderledes ud.

Men i dagens billede, efter de sidste par års meget konkrete overvejelser om mulig produktion af enorme energimængder fra havvind, er det store billede naturligvis et ganske andet.

Ønsket om borgerejet-og drevet lokal havvind er meget attraktiv, men man må også acceptere, at energiverdenen nu er større end en ' lille' privat havvindpark øst for Nexø, og det er nok problemet.

Overordnet tillader jeg mig, som Henrik Espersen, at tvivle på om det nærværende private havvindsprojekt er realistisk gennemregnet, tagende forbehold for fremtidens virkelighed, hvor der meget oftere vil være et overskud af energi end tilfældet er nu, og hvor kwh-prisen derfor vil være væsentlig lavere.

Bornholms Havvind ignorerer i beregningerne også spørgsmålet om infrastruktur og tilpasning af systemet til det eksisterende elnet. Ingen betragtninger, ingen beregninger, ingen garantier indhentet.

Og man kan ikke bare føde over 100 mw ind i et system der ikke er forberedt til det, og som derudover er en del af det nordeuropæiske el-netværk. Vølunds rapport medregner ikke en række store omkostninger, som ville komme i kølvandet på en tilladelse. Ej heller mulige afgifter og skatter.

En udvidelse af/ et nyt søkabel ville koste i størrelsesordenen 800 mio. kr. (personlig kommunikation, 2016). Hvem betaler det? Man skal kunne komme af med store mængder overskudsenergi og kan ikke agere i isolation.

Sådanne relaterede ekstra udgifter kunne meget vel blive smurt af på de bornholmske skatteborgere, uanset om de er andelshavere.

Investorer ender med stor sandsynlighed med at tabe penge. Hvis projektet kan holde vand med en kwh-pris på 10 øre (Vølunds ' worst case' scenario), eller mindre, samtidig med at man har taget højde for hvad regeringen finder på at beskatte med (i dag starter vi med en kwhpris på ca. 1,06 plus moms, med en kwhpris på 0 øre), så tror jeg på ideen.

Man skulle derfor i meget højere grad interessere sig for beregningen, teknikken, omkostningsgarantier, samt garantier for mulig beskatning etc., og frem for alt undlade at drømme højere energipriser i fremtiden. De bliver kun prismæssigt lavere (modsat hvad der antages i rapporten), og staten er ikke kendt for at lade en afgiftspost af denne størrelsesorden glide den af hænde (Bornholm betaler pr. år ca. 60-100 mio. i samlet elafgift).

I dag er det nordeuropæiske kontinent og Norden bundet sammen og gensidigt afhængig og forpligtet af nabolandes energi produktion og -forbrug. Og alt skal passe sammen, hvilket er en enorm opgave at lykkes med.

En nyligt udkommen EU-støttet rapport om power-to-x-relevans på Bornholm (hvis man har en energiø), siger desuden, at det skam er meget relevant og muligt - og økonomisk set ganske attraktivt.

Det aspekt nævnes ikke med et ord af Bornholms Havvinds repræsentant.

Man vil have sin egen el, og leve videre i isolation.

Giver man havvindprojektet lov til at starte undersøgelser, kunne staten meget snart se sig i en situation, hvor det projekt ville diktere opgraderingen af energinettet på Bornholm, samt relaterede aspekter. Det ville være ganske uhensigtsmæssigt og forståeligt at staten tøver.

Selvom Bornholms Havvind på idemæssigt niveau er støttet meget bredt, og undertegnede helt klart støtter ideen, må realiteterne være bestemmende: Der er brug for en pause indtil man kan få hele puslespillet til at gå op. I mellemtiden ville det så være forfriskende, hvis havvindprojektet kommunikationsmæssigt kunne blive repræsenteret upolitisk, hvilket ikke er tilfældet nu - og heller ikke i den 30. november, hvor Enhedslisten igen tager teten med Søren Søndergård.

Enhedslisten ejer ikke havvindprojektet, endsige idegrundlaget. Så lad os blive fri for at skulle tage stilling til om situationen nu er ' uforståelig og uforklarlig'. Politisk formalistisk er det måske et stykke af vejen korrekt, men praktisk og fagligt er det hele ganske forståeligt.

Bornholms Havvind afviser åbenbart også at tænke energiø etc. ind. Men som sagerne står er vi nok bedre tjent ved at samle vores energi omkring at få maksimeret fordelene for alle bornholmere ved etablering af en energiø, og ikke blot for et antal andelshavere, som har penge til rådighed de er villige til at gamble med.

Lad os alle trække i samme retning og med saft og kraft fortælle hvad vi vil have af kompensation fra et energiø-projekt, som vi nok ikke kan undgå kommer."
2023-12-06 00:00:00,Statslig energipolitik og saglighed,Bornholms Tidende,"Benny Elmann-Larsen, Bodilsker, henviser i et læserbrev i Bornholms Tidende mandag blandt andet til EU-regler og økonomi angående tankerne i Bornholms Havvind-projektet.

1, regeringen har også henvist til EU-regler, men ingen instanser i EU har haft noget imod det åbne havvindmølleprojekt som regeringen lagde ud med. Regeringen har bare påstået EU-regler for at ændre på det første udbud og tjene penge på det nye udbud. Og så lade generelle miljø- og energihensyn og lokale initiativer komme i anden række.

2, angående økonomi i Bornholms Havvind-projektet skulle Benny Elmann-Larsen også lige se på og medtage økonomien i Energiø Bornholm, der har fået alvorlig kritik af økonomien fra flere instanser med et tocifret milliardunderskud i sigte for dette projekt.

3, den dårlige økonomi i Energiø Bornholm-projektet bliver, ligesom med regeringens syltning af Energiø Nordsøen, også lagt i regeringens mølpose grundet ""dårlig samfundsøkonomi"", som regeringen begrundede syltningen af Energiø Nordsøen med.

Denne dårlige undskyldning og aflysning har vi også hørt før ved tidligere forsøg på etablering af havvindmølleparker ved Bornholm. Det er ved at blive en dårlig statslig vane, men ganske sædvanligt, når det gælder Bornholm.

Regeringen og Energistyrelsen optræder ganske enkelt ikke seriøst i denne havvindmøllesammenhæng - hverken politisk eller sagligt."
2023-12-07 00:00:00,Kommunen stiller krav og kritiske spørgsmål til energiøen,Bornholms Tidende,"Bornholm står stadig bag Energiø Bornholm, men en lang række helt centrale spørgsmål skal besvares på en måde, så Bornholm kan se sig selv i projektet, lægger kommunen op til at fortælle Energistyrelsen.

Vi hilser stadig Energiø Bornholm velkommen.

Men der er godt nok også nogle ting, som I godt må få til at lande rigtigt.

"" Bornholms Regionskommune vil for det første gerne anerkende projektets høje ambitionsniveau.

Realisering af Energiø Bornholm har potentialet til at bidrage væsentligt til den grønne omstilling i Danmark og Europa. Dels ved at levere store mængder af grøn strøm til danske og europæiske forbrugere, dels ved at inspirere til nye løsninger i udbygningen af den vedvarende energi"", hedder det i starten af kommunens første bud på et høringssvar, der i denne måned bliver politisk behandlet.

Bornholm er stadig indforstået med at afgive areal til energiøen. Kommunen stiller også kritiske spørgsmål, men ikke nogen, der rokker ved den overordnede støtte til Energiø Bornholm.

Sådan kan man helt kort opsummere det otte sider lange høringssvar, som regionskommunen er på vej til at sende til Energistyrelsen.

Høringssvaret bliver kommunens officielle respons på planen "" Plan for Energiø Bornholm"", hvori Energistyrelsen vil lægge de overordnede rammer fast for det enorme energiø-projekt.

"" De bornholmske klimamål udspringer af ønsket om at tage ansvar for en bæredygtig fremtid og samtidig skabe en lokal udvikling med udgangspunkt i den grønne omstilling.

Kommunen er derfor gået konstruktivt ind i arbejdet med at realisere Energiø Bornholm.

I forlængelse heraf er vi indforstået med, at det blandt andet forudsætter, at Bornholm lægger dyrebart land til et stort eltransmissionsanlæg i Sose samt horisont til to omfangsrige havvindmølleparker syd for øen"", lyder det i udkastet, der fortsætter: "" Bornholms Regionskommune bakker derfor op om "" Plan for Program Energiø Bornholm"", men beder samtidig om, at der tages hensyn til Bornholm i arbejdet med at realisere planen, så Energiø Bornholm kommer til at sætte et så stort positivt aftryk på Bornholm som muligt."" Høringssvaret blev hverken forkastet eller godkendt, da erhvervsudvalget lagde ud med at behandle det onsdag. Formand Linda Kofoed Persson (K) og Claus Larsen-Jensen (S) var for, mens Laura Kofod (EL) og Gunna Møller (EL) ønskede svaret ændret to steder.

Heidi Burgedahl (løsgænger) var fraværende, så ingen kunne samle et flertal.

I sidste ende afgør kommunalbestyrelsen, hvordan høringssvaret helt præcist skal lyde. Her har et flertal på 13 medlemmer (alle andre end Enhedslisten og de tre løsgængere) hidtil stået bag ikke bare Energiø Bornholm, men også at bygge videre på energiøen for at forfølge et ønske om vækst.


STATEN SKAL BETALE OPKOBLING

Et af de positive aftryk kunne være at få de kommende havvindmøller koblet til Bornholms elnet.

Arbejdet på at få det til at lykkes er da også i gang, men kommunen støtter kun tanken om at blive koblet på, hvis staten tager hele udgiften på det.

"" Det er dog samtidig en forudsætning for kommunens opbakning til den planlagte tilkobling, at udgifterne forbundet hermed ikke sendes videre til de bornholmske forbrugere, men håndteres nationalt"", kommer kommunens høringssvar sandsynligvis til at fortælle staten.

Samtidig skal energiøen trække investeringer til og skabe varige nye job og permanente nye boliger. At det sker, beskriver høringssvaret som "" helt centralt for Bornholm i arbejdet med energiøen"".

Derfor minder regionskommunen om, at et flertal i kommunalbestyrelsen dette efterår gjorde et ja til både en grøn erhvervspark og brintproduktion på power-to-x anlæg til officiel bornholmsk politik. Begge sandsynligvis nær energiøens landanlæg. Den kurs slog kommunen officielt ind på med et tillæg til sin erhvervsstrategi.

Derfor er det ifølge høringssvaret nødvendigt, at både kabelføringen og energiøens landanlæg bliver tilrettelagt, så ingen af delene er i vejen for, at Bornholm kan forfølge sin erhvervsstrategi om at bygge ovenpå energiøen.

"" Energiøens lokale erhvervspotentiale er tæt knyttet til muligheden for at anlægge en erhvervspark med et power to x-anlæg samt et testsite i umiddelbar nærhed af landanlægget.

Det er derfor afgørende, at der i forbindelse med etablering af vindmølleparker samt kabel-og landanlæg på Bornholm tages højde herfor, så anlæggenes design understøtter energiøens potentialer lokalt."" .


FOKUS PÅ SIKKERHEDEN

Kommunen er allerede i dialog med Energistyrelsen og Energinet. Høringssvaret understreger fire emner, der blandt andre er på bordet i den dialog: Når energiøen skal anlægges, bliver der brug for boliger til konstruktionsarbejderne.

Bornholm ønsker permanente boliger "" af høj kvalitet"". Høringssvaret stiller dog hverken konkrete krav til staten eller foreslår staten at lægge støtte til boligbyggeri ind som krav til vinderen af de kommende udbud.

Krav er der derimod om, at vinderne af udbuddene også skal bruge lærlinge. Det krav vil kommunen have ind i statens udbudsmateriale.

Kommunen opfordrer også udbuddets vindere til at arbejde sammen med Campus Bornholm om at skabe "" attraktive uddannelser og lærepladser"".

Kommunen "" ser"" desuden "" gerne"", at energiøen kommer til at påvirke naturen og antallet af arter i naturen positivt. Og at statens udbud kommer til at stille krav om, at energiøens anlæg skal opføres på en "" natur-inkluderende"" måde, der også spiller positivt ind på naturen.

For det fjerde vil regionskommunen også have staten til at sørge for, at sikkerheden omkring energiøens anlæg bliver i orden.

For de kan blive terrormål, og selvom kommunen ikke direkte bruger det ord, er der ikke så meget at tage fejl af: "" Kommunen ønsker, at der er størst mulig opmærksomhed på sikkerheden og beredskabsniveauet omkring kabel-og landanlægget.

Det er afgørende for Bornholm, at der træffes nødvendige de foranstaltninger, der skal til for at sikre energiforsyningen og gøre kabel-og landanlægget mindre udsat for hændelser"", lyder det i høringssvaret.


GEVINST SKAL VÆRE KLAR

Bornholmerne skal ikke bare have noget ud af energiøen. Bornholmerne skal også opleve, at det faktisk sker.

Ellers kan støtten til gigantprojektet smuldre. Det opråb gik borgmester Jacob Trøst (K) ud med i november. Høringssvaret gentager det: "" Bornholms Regionskommune ønsker at understrege, at det er bydende nødvendigt at sikre lokal opbakning, hvis vi som samfund skal lykkes med den grønne omstilling. I den forbindelse skal Bornholm ikke blot opfattes som en ressource, hvorfra den grønne energi høstes og sendes på elmarkedet. Vores borgere skal opleve, at det kan betaler sig at tage del i den grønne omstilling, og at deres bidrag til en mere bæredygtig fremtid for Danmark og Europa er påskønnet."" Det er således essentielt, at bornholmerne føler et lokalt ejerskab til Energiø Bornholm, og at de kan se nogle direkte fordele ved at muliggøre et grønt pionerprojekt som Energiø Bornholm. En retfærdig fordeling af gevinster og byrder er med andre ord afgørende for programmets succes. Hvis ikke der opleves et lokalt ejerskab til energiøen, risikerer staten, at den folkelige opbakning til den grønne omstilling smuldrer."" Det kan staten blandt andet forebygge ved at gøre de kommende havvindmøller mindre synlige - og ved at mindske støjen fra både vindmøllerne og landanlægget.

Og ved at kompensere både de direkte naboer, den brede befolkning og kommunen, der med energiøen ser ind i en række meget store planopgaver.

Bornholm ville være berettiget til næsten 500 millioner kroner i kompensation, hvis energiøen havde været et helt almindeligt vindmølle-projekt under Grøn Pulje-ordningen, minder høringssvaret om.

Men som loven er i dag, er Bornholm ikke berettiget til noget, for store transmissionsanlæg er ikke nævnt i den lov, der danner ramme om kompensation for energiprojekter. Det er kun vindmølleparker og solcelleparker. Samtidig åbner Christiansborg-aftalen om Energiø Bornholm ikke for, at staten kan stille krav om, at vinderen af koncessionen på havvindmøllerne skal betale en form for samfundsbidrag til Bornholm.

"" Energiø Bornholm falder for nuværende "" mellem to stole"" for så vidt angår den lokale kompensationen og de direkte gevinster ved at tage ansvar for den grønne omstilling"", opsummerer høringssvaret denne del af billedet.

"" Samtidig er det ikke muligt at forholde sig til den overordnede plan for Energiø Bornholm og den miljøpåvirkning, som planen medfører, uden at sætte det i forhold til den (manglende) kompensation og de lokale gevinster, der kan opnås."" .


PLACÉR MØLLERNE ANDERLEDES

Hvad sker der med vindmøllerne efter de 35 år, som de er beregnet til at kunne levere strøm? Kan man til den tid skifte møllerne ud, så landanlægget og kablerne stadig kan bruges? De to spørgsmål beder kommunen også Energistyrelsen om at forholde sig til.

Endelig foreslår kommunen, at havvindmøllerne bliver stillet op, så de står vinkelret med kysten. I stedet for stille dem op i rækker, der går fra nord til syd.

Forskellen vil være, at vindmøllerne bliver mindre forstyrrende, når man ser dem fra land. Fra cirka halvdelen af Bornholms areal vil man kunne se mindst en havvindmølle med den plan, som Energistyrelsen i øjeblikket arbejder ud fra.

Kunne den her idé være bedre? spørger kommunen nu: "" Visualiseringerne viser, at opstillingen i et fast gritmønster med rækker af vindmøller fra nord til syd er uheldigt, og giver et meget "" rodet"" og tilfældigt udtryk set fra Bornholm. Man genkender ikke et mønster."" "" Man bør i forbindelse med opstillingen se på en løsning, der virker mere "" simpel"". For eksempel hvor der et mere genkendeligt mønster set fra land. Det kunne for eksempel være lige rækker i nordøst-sydvestgående retning - altså vinkelret på kysten. En visualisering af dette er ønskelig til sammenligning"".

"" Enkelte møller der opleves "" for sig selv"" er uheldigt. Der vises forskellige scenarier med enten mange mindre møller eller med færre større møller.

Det vurderes at være mest hensigtsmæssigt med færre og større møller."".

Bornholms Regionskommune ønsker at understrege, at det er bydende nødvendigt at sikre lokal opbakning, hvis vi som samfund skal lykkes med den grønne omstilling."
2023-12-07 00:00:00,"Det bliver mere og mere pinligt, Espersen",Bornholms Tidende,"Steffen Olsen svarer på Henrik Espersens to seneste læserbreve og mener, at nu må det stoppe.

Nu har Espersen igen skrevet i Tidende den 17. og 25. november. Det kan jeg ikke lade stå uimodsagt.

Nu må Espersen stoppe med at påstå, at vindmøller i danske farvand skal have gule og røde farver. Et faktum er, at der står mange havmøller i danske farvand, som er ensfarvede lysegrå. Men for at være sikker har jeg spurgt en specialist med tilknytning til Green Power Denmark, om der er et lovkrav om at vindmøller opstillet i danske farvand skal have gule og røde farver. Han sagde klart nej, men der er heller ikke noget krav om, at møllerne ikke må have gule og røde farver.

Derfor er der nogle af de havmølleparker, som står langt fra land, som kan have for eksempel gule farver ved fundamentet, det kan dog ikke ses fra land.

Som bevis kan Espersen bare køre en tur, den første havmøllepark der kommer, er Lillgrunden Havmøllepark, ligger mellem Falsterbo og Øresundsbroen. Er der farver på disse møller? Nej. Og det selvom den ligger i svensk farvand. Det næste projekt er Middelgrunden.

Er der farver på de møller? Nej. Så kommer Sprogø i Storebælt, hvor der står syv møller. Er der farver på dem? Nej. Det var nogle af dem jeg kender, der er flere uden farver.

Det er derfor bevist, at i Danmark bliver der sat havmøller op uden gule og røde farver, selvom Espersen, en respekteret fiskemand, som gammel navigationslærer påstår, at alle danske havmøller har gule og røde farver. Men det viser sig også, at Espersen har været nødt til at tage billeder af nogle tyske møller for at kunne vise havmøller med både gule og røde farver. Jeg vil foreslå, at du undersøger sagen nøjere, for eftersom danske havmøller ikke alle har farver, så må du jo have misset noget.

At du som respekteret fiskemand har et forklaringsproblem, er jo helt åbenlyst. Det er jo til at grine ad. Alle som kører forbi, kan jo se, at møllerne er, som du siger, "" farveløse havmøller"". Du bliver nødt til at erkende, at du har taget fejl, og at visualiseringerne, hvor møllerne er ensfarvede lysegrå, er korrekt.

At du bliver ved med at påstå, at danske havmøller har gule og røde farver, er da helt fjollet og bliver endda mere og mere pinligt.

Jeg vil godt give dig et godt råd. Når du sejler med din båd og ser en havmølle med gule og røde farver, så tro ikke, at du er i dansk farvand, du er i tysk farvand. Og sejl heller ikke til havmølleparken på Kriegers Flak, for så bliver du bare endnu mere forvirret, der står nemlig både rød/ gule tyske møller og danske lysegrå møller.

Hvis du hellere vil droppe bilen og sejle turen, kan jeg godt sende en sejlrute, så du ikke forvilder dig ned til møllerne med de røde og gule farver og samtidigt tror, at du er i dansk farvand. Eller også havner du i Kaliningrad, hvor de anklager den respekterede fiskemand for spionage.


NEDGANG I ØKONOMIEN

Jeg har ikke påstået, at Mærsk er i krise. Var det noget med hukommelsestab? Jeg har refereret til deres tredje kvartals udmelding, hvor omsætningen er faldet med næsten 50 procent, og hvor de er i gang med at skille sig af med 10.000 medarbejdere. Det er meget dystre udmeldinger. Faldende samhandel mellem landene er normalt et forvarsel om en økonomisk nedgang. Og når kursen på Mærsk falder fra 25.000 til 10.000, uanset udlodning, corona mv., så kan det ikke gå super godt, og selvfølgelig heller ikke for Vestas og Ørsted, som er typiske cykliske aktier.

Nu har andre rederier også meldt om faldende omsætning, men ikke i så stort omfang.

Forleden læste jeg om stigende misligholdelse på kreditkortgæld og billån. Heller ikke et godt tegn. Renten er også steget. Jo, folk har mindre at gøre godt med, så jeg tror fortsat på, at vi får en økonomisk nedgang, antagelig inden for et par år, om det bliver en recession, er svært at sige. Og tro ikke, at Nationalbanken og IMF er så hurtige til at nedregulere deres BNP, men det kan bestemt komme. Men det er den respektable fiskemand naturligvis ikke enig i.

Nu har du i flere omgange skrevet om Ørsteds og Vestas økonomi. Jeg tror forsat på, at konjunkturer og specielt den høje rente har været en medårsag til den dårlige økonomi.

Men det tror den respektable fiskemand naturligvis ikke. Men det er i grunden fuldstændig lige meget. Det er godt med konkurrence, så Vestas og Ørsted ikke tjener for meget.

Det, det drejer sig om, er selvfølgelig at få den billigste strøm på markedet til fordel for elforbrugerne. Du må bestemt have misset noget, men det er du nok ikke enig i.


DEN BILLIGSTE EL

Nogen påstår, at atomkraft leverer den billigste el. Vindmølleindustrien påstår også, at de leverer den billigste el. Sagen er, at jo større møllerne bliver, jo mere effektive bliver de, det har historien vist. I Anholt-projektet blev der brugt 3,6 mw-vindmøller, og i udbud blev prisen 105 øre/ kwh. I Vesterhav Nord & Syd bruges 8,4 mw-møller, og her blev prisen 47,5 øre/ kwh. Prisen er mere end halveret.

Vestas har lige fået verificeret deres nye 15 mw-havmølle. Næste generation er en 20 mw-mølle, som de allerede er godt i gang med. Og der kommer flere generationer af større og mere effektive møller, inden et eventuelt atomkraftværk kan begynde at producere el. Hvad bliver prisen så? Måske er vi nede på 20-30 øre/ kwh. Vi er så langt nede nu, så regeringen begynder at tale om, at projekterne skal betale for at have møllerne stående på havet, altså penge direkte i statskassen.

Og husk også, at vindmøllerne får gratis energi, nemlig vinden. Et atomkraftværk vil blive dyrere og dyrere som følge af inflationen, også pga. stigende uranpriser, nu hvor så mange vil bygge atomkraft. Når havmøller kan producere strøm billigere og billigere, så er jeg ret overbevist om, at inden et atomkraftværk kommer i drift, så vil vi konstatere, at havmøller ville være en bedre investering.

Men selvfølgelig er den respektable fiskemand ikke enig i det, du må igen have misset noget.

Det er indlysende, at vi skal investere i vindkraft, fordi det har Danmark forstand på, der er mindre risiko ved det, og det belaster ikke handelsbalancen med udlandet.

Desuden får vi endnu billigere strøm, i hvert fald når nye generationer af havmøller kommer på markedet.

Vidste du, at Vestas' nye 15 mw-mølle har sat verdensrekord ved at producere 363 mwh på et døgn, altså 363.000.000 watt på et døgn.

Vidste du også at én 20 mw-havmølle vil producere lige så meget strøm som samtlige landmøller på Bornholm? For mig at se er det kun et spørgsmål om tid, før vi ikke længere sætter landmøller op.


ATOMKRAFT PÅ BORNHOLM

Nej, at sætte et par 40 fods containere op på Bornholm med små atomkraftreaktorer i, er noget af det mest fjollede jeg har hørt. Inden de bliver klar til drift, vil de formentlig være alt for dyre til produktion af el. Som du skriver, så har Danmark en lov fra 1985, som forbyder atomkraft - heldigvis og tak for det.

Lad bare de to iværksættere flytte deres atomgrej til deres venner i Frankrig. Vi holder os til vindmøller, det ved vi hvad er.

I 2011 sprang Fukushima-atomkraftværket i luften efter et jordskælv og en tsunami.

Det var den værste atomkatastrofe siden Tjernobyl-ulykken i 1986. Sig mig engang, tror du virkelig, at vi skal have atomkraft på Bornholm? .


HUKOMMELSESTAB

Du glemte noget. Vi aftalte, at du skulle ringe dagen efter. Det gjorde du ikke. Du glemte også at ringe til initiativgruppen, før du begyndte med dine læserbreve. Havde du gjort det, kunne du blandt andet have fået styr på de der farver på møllerne.

Du skriver også, at overvismanden tvivler på økonomien i Energiø Bornholm. Nu læser jeg i Altinget: "" Fagbladet Ingeniøren har afsløret, at Energistyrelsen især har frygtet for økonomien i Energiø Bornholm, hvis Ørsted og CIP får lov til at bygge to mølleparker i Østersøen, sådan som de har ansøgt gennem åben dør-ordningen"". Det er jo noget helt andet. Er det dig som løber med en halv vind? Nu er det i øvrigt tredje gang jeg spørger dig om at svare på tre spørgsmål. Hvis din hukommelse ikke kan huske dem, så se i avisen fra den 7. november. Jeg vil godt hjælpe dig lidt. Kom ikke og sig, at vi skal have atomkraft, det tager alt for lang tid. Det er nu vi har brug for energi, så vi ikke støtter Putins krigsmaskine ved at købe gas i Rusland.

Et andet godt råd er, at du hellere skal beskæftige dig med fisk end med energi. Læg nu godt mærke til farverne. Ser du en fisk som er rød, så tro ikke at det er en rødspætte, den har kun røde pletter. Det er en rødfisk.

Det er vigtigt, at du får styr på de der farver, det går ikke, at du sælger blåsej, og så får kunden en regning på rødsej, vel? Nu du spørger. Nej, jeg har intet med tunnel til Skåne at gøre.

Til slut vil jeg sige, jeg har ikke tid til at blive ved med at forklare dig om farver, for det nytter alligevel ikke noget. Du kommer ind på for mange emner, som ligger udenfor det oprindelige emne, det vil jeg ikke bruge tid på. Tak for debatten."
2023-12-08 00:00:00,Leas klimadagbog: Tør jeg være optimist?,Bornholms Tidende,"Lea Wermelin sætter kurs mod oliestaten De Forenede Arabiske Emirater og tager læserne med på de kommende dages internationale klimaforhandlinger.

I dag tager jeg sammen med Folketingets Klima-og energiudvalg af sted for at deltage i dette års klimaforhandlinger på COP28. Da jeg var af sted på den historiske COP21, hvor Paris-aftalen blev indgået, skrev jeg hver dag dagbog her til avisen, så I kunne følge med bag kulissen. Det vil jeg gøre igen i år.

For at give et indblik i, hvad der foregår bag de lukkede døre til et afgørende møde for vores og vores børnebørns fremtid - og hvor vi bornholmere kommer til at levere ind til den globale indsats med vores energiø fra 2030. Det er nemlig på COP'en, at rammerne for den globale klimaindsats bliver sat. Og årets COP-forhandlinger er de vigtigste siden Paris-aftalen tilbage i 2015. Hvorfor? Fordi vi i år, for første gang siden Paris-aftalen, gør formel status på den globale klimaindsats. Det kommer til at være udgangspunktet for nye nationale klimamål i alle lande.


VI SKRUER TIDEN TILBAGE

Inden jeg sætter kursen mod COP'en, er det nok værd lige at skrue tiden tilbage til 2015. I Paris blev alle verdens lande enige om at begrænse den globale opvarmning til 1,5 grader.

Den seneste FN-rapport viser desværre, at vi er på vej mod temperaturstigninger på cirka 2,9 grader. Med klimaforandringer, som ikke kun kan mærkes i lande langt herfra.

Også herhjemme er der varmerekorder, som bliver slået igen og igen. Og vi ser voldsommere vejr, som eksempelvis stormfloden for nylig, der betød store skader på Bornholm. Alligevel er det ikke spildte kræfter at mødes globalt. Uden Paris-aftalen ville de forventede udledninger være steget med 16 procent i 2030 til sammenligning med den tre procent stigning, som forventes i dag. Så politik gør en forskel.

Fra dansk side tager vi selvfølgelig af sted med høje ambitioner igen i år. Og der er da masser at være utålmodig -og til tider frustreret -over, når man arbejder med klimapolitik til dagligt. Det er ikke nogen nem øvelse at skulle nå til enighed på tværs af landegrænser, men det er helt afgørende, at det sker.


ÅRETS OPTAKT

I år tør jeg måske endda være forsigtig optimist.

Allerede nu har forhandlingerne været historiske. For det er sjældent, at der allerede på dag ét opnås aftaler. Men det er sket i år. Med en aftale om en klimafond, der skal støtte og kompensere de fattigste lande for de skader, som klimakrisen medfører. Det er ingen hemmelighed, at det er de rige lande, der udleder mest. Og desværre ofte de lande, som i forvejen har mindst, der betaler prisen med ekstrem tørke eller oversvømmelser for de små østater. For mig som socialdemokrat er det af samme årsag helt klart, at det er de rige lande, der skal bidrage og betale til fonden. Fra dansk side har vi givet 175 millioner kroner, og vi var de første til at støtte fonden, da den blev besluttet sidste år. Det er udover de milliarder af kroner, som vi giver til klimabistand hvert år.


DE DANSKE MÅL MED COP'EN

Selvom aftalen om en klimafond er både stor og vigtig, er vi langt fra i mål med forhandlingerne.

Når vi om lidt er på vej mod COP'en, har vi øjnene stift rettet mod en række mål, som vi gerne vil have igennem.

Fra dansk side arbejder vi for at få et globalt mål om helt at udfase kul, olie og gas. Lige nu står den fossile sektor for 75 procent af vores drivhusudledninger, og det er derfor en helt afgørende brik at få på plads, hvis vi skal nå vores mål. Vi har herhjemme sat en konkret slutdato for, hvornår al olie og gasaktivitet i Nordsøen skal stoppe. Som det første olieproducerende land i verden. Det eksempel håber vi, at resten af landene vil følge. Men det er også vigtigt, at vi arbejder globalt for det, der kommer i stedet for fossile brændsler, nemlig vedvarende energi.

Derfor arbejder vi for, at vi i 2030 globalt skal have tredoblet den vedvarende energi og fordoble energieffektiviteten. Her er vores energiø et godt eksempel på, hvorfor andre lande er inspireret af Danmark. Alle vindmøller, som er opstillet til dato, er nemlig designet efter dansk inspiration. Vi har meget at tilbyde af løsninger til de store globale udledere.


LÆS MED I DE KOMMENDE DAGE

Som I kan læse, er der nok at tage fat på. Og man skal ikke være den store komiker for at lave sjov med, at COP'en afholdes i oliestaten De Forenede Arabiske Emirater. Men også de olieproducerende lande skal med på rejsen, hvis vi skal have en grønnere fremtid.

Jeg er hoppet i arbejdstøjet, og jeg glæder mig til at følge forhandlingerne og have et hav af møder i de kommende dage. Og så glæder jeg mig selvfølgelig til at tage jer med på turen."
2023-12-09 00:00:00,Bornholms Havvind bygger på andelstanken,Bornholms Tidende,"Nogle gange kan det være godt lige at genopfriske historien, og Benny Elmann-Larsen har med sit debatindlæg (Bornholms Tidende den 4. december 2023) om det idemæssige og det tekniske grundlag, som Bornholms Havvind hviler på, givet en anledning til at gøre netop det.

Så den griber vi med kyshånd. Og fordi der ikke bare bliver spurgt til det idemæssige, men også til det tekniske grundlag, er det her Udviklingskonsortiet Bornholms Havvind, der svarer. Udviklingskonsortiet består af repræsentanter fra Borgerenergifællesskabet Bornholms Havvind, Energi Øst og Nexø Havn.

BORNHOLMS HAVVIND BYGGER PÅ ANDELSTANKEN - OG DEN HAR MANGE FÆDRE OG MØDRE Det er jo helt korrekt, at Bornholms Havvind i sin essens bygger på andelstanken - en god og sund tanke, der har mange fædre og mødre.

Da den første danske brugsforening blev grundlagt for godt 150 år siden, skete det for at sikre ' almindelige mennesker ordentlige varer til ordentlige priser'. Og én af de drivende kræfter var den bornholmske præst Hans Christian Sonne.

For Bornholms Havvind er det ikke smør og sæbe, der er i fokus, men derimod ' ordentlig grøn strøm til ordentlige priser og på ordentlige vilkår' for bornholmske borgere og virksomheder.

Så ja, grundtanken bag Bornholms Havvind har mange år på bagen og er blevet genopfundet mange gange siden da. Og bestemt også inden for energiproduktion.

Tænk for eksempel på hvordan mange af de bornholmske landvindmøller, vi ser i dag, kom op at stå, eller på Middelgrunden ud for København. Bornholms Havvind er bestemt ikke de første til at tænkte lokalt og folkeligt ejerskab, hvor alle kan være med.

Det er også helt korrekt, at intet parti har patent på hverken den grundlæggende tanke bag eller på Bornholms Havvind som projekt. Og det er med velberåd hu. Da vi tilbage i 2019 etablerede den lille 12-personers initiativgruppe for Bornholms Havvindmøllepark, så var tanken, at den skulle spænde bredt. Derfor talte gruppen også medlemmer med sympatier for forskellige politiske partier på tværs af det politiske spektrum og fra forskellige dele af Bornholm, såvel geografisk som i forhold til erhverv.

Fælles var imidlertid ønsket om at tage ansvar for den grønne omstilling ved hurtigt at etablere en produktion af vedvarende grøn strøm til at dække Bornholms forbrug nu og fremover, og at gøre det på en måde, så det ville blive til gavn for udviklingen på Bornholm. Ud over sikkerhed for ordentlig strøm til en ordentlig pris er det en klar forventning, at en kystnær havvindmøllepark ud for Bornholm vil skabe ekstra aktivitet i vores havne og blandt de mange, der arbejder med at udvikle fremtidens energisystem. Det er også de ønsker og forventninger, der samler os i dag.

Derfor er det også med syn for Regeringens ønske om folkeligt engagement i klimadagsordenen og den grønne omstilling også ganske uforståeligt, at selvsamme regering spænder ben for videreudviklingen af vores initiativ. At Bornholms Havvind langt fra er det eneste projekt, der bliver ramt af Regeringens politik for udbygning (eller mangel på samme) af vedvarende energi i Danmark, gør det jo blot endnu mere uforståeligt.

NOK TIL BORNHOLM OG IKKE MERE END AT OVERSKUDDET KAN EKSPORTERES Med havvind gælder det, at indtil en vis grænse i hvert fald, så vil det være lettere at opnå en god økonomi i et større end i et mindre projekt, simpelthen fordi bare det for eksempel at skulle ud på havet og foretage de indledende forundersøgelser koster, ilandføringen af strømmen koster og så videre. Samtidig så er omkostningerne til for eksempel at sejle ud til møllerne jo alt andet lige lavere til kystnære møller end til møller længere ude på havet. Da vi startede initiativet, satte vi os derfor for at gøre projektet så stort, så det ville kunne forsyne Bornholm med den mængde strøm, der ville være brug for og samtidig ikke gøre det større, end at den eventuelt overskydende strøm ville kunne eksporteres væk fra Bornholm gennem søkablet eller ville kunne lagres. Det har vi fået regnet på, nu for forskellige kalenderår og begge beregninger viser, at vi med en kapacitet på 100 MW, vil ligge inden for dette spænd pånær en 3-9% af den årlige strømproduktion, som vi - eller andre - skal finde en måde at lagre på.

Det, der jo nok gør forskellen til de overvejelser, som man gjorde sig i forbindelse med udbuddet af kystnær havvind i 2015-2016, som Benny Elmann-Larsen refererer til, er, at vi i dag ser, at omstillingen fra fossil energi til vedvarende strøm er i gang.

Flere og flere får elbiler, varmepumper med mere, og den udvikling vil fortsætte. Dermed stiger efterspørgslen på strøm. Samtidig er der også kommet gang i udviklingen af batterier og andre teknologier til lagring af strøm. Det indgår naturligvis også i vores overvejelser, og vi er således også i dialog med relevante parter på området. Og så skal man jo heller ikke glemme, at man har opbygget en langt større erfaring med etablering af havvindmølleparker, der fundamentalt ændrer økonomien, så de ikke længere behøver offentligt tilskud for at være rentable.

PROJEKTØKONOMIEN OG FREMTIDENS ELPRIS En forudsætning for at kunne træffe en investeringsbeslutning i et projekt som Bornholms Havvind er naturligvis, at der bliver udført grundige forundersøgelser af miljømæssige og tekniske forhold, samt at man har så højt et niveau af information som muligt om fremtidens elpris og renteudvikling.

Det, Bornholms Havvind har ansøgt Energistyrelsen om, er netop at få tilladelse til at udføre de nødvendige forundersøgelser på den placering, hvor vi ønsker at opstille møllerne. Det er først, når disse undersøgelser er udført, og vi realistisk kan begynde at indhente priser på møller, kabler med videre, at vi kan udarbejde et endeligt prospekt og altså træffe en endelig investeringsbeslutning.

I forhold til indføring af strømmen fra Bornholms Havvind til det bornholmske elnet har vi i projektoverslaget indregnet, at elnettet ved Nexø ikke er stærkt nok til at modtage strømmen, hvorfor der indgår en omkostning til at føre strømmen fra Nexø til Rønne, hvor strømmen så kan føres ind i det bornholmske net.

I forhold til forventede strømpriser er forventningen, at de vil ændre sig i takt med udbygningen af den billige sol-og vindenergiproduktion over hele Europa.

Det er ikke bare et vilkår for Bornholms Havvind, men også for projekter som Energiø Bornholm, for alle sælger jo ind på det samme energimarked. Som man vil kunne læse i vores tekniske rapport, baserer vores projektoverslag sig på en gennemsnitlig strømpris på 30 øre fra 2030 og frem, hvorimod Energistyrelsens forventning til den gennemsnitlige strømpris ligger et stykke over, nemlig på 42 øre i 2030, faldende til 36 øre i 2050. Så altså et forsigtigt skøn fra Bornholms Havvinds side.

Dertil kommer, som man kan læse i vores tekniske rapport, at vi har foretaget nogle indledende følsomhedsanalyser, der anslår, hvad konsekvensen vil være, hvis nu strømprisen ligger 5 eller 10 øre lavere, 5 øre højere, osv. Resultatet er, at der på nuværende tidspunkt ses en tilstrækkelig fornuftig projektøkonomi til, at det er meningsfuldt at fortsætte udviklingen af projektet.

Såfremt vi altså får lejlighed til det.

ÅBEN-DØR ORDNINGEN OG EU RET I november 2022 foretog Energistyrelsen en vurdering af de EU retlige aspekter af åben dør ordningen og kom frem til, at åben dør ordningen ikke indebar ulovlig statsstøtte.

Det fremgår af et notat, som Energistyrelsen udarbejdede i marts i år og som kan findes på Energistyrelsens hjemmeside. Samme konklusion er også flere advokatkontorer kommet frem til, blandt andet Gorissen Federspiels, som udgav et såkaldt ' white paper' om emnet i marts 2023. Siden da har man fra politisk hold været i dialog med EU-kommissionen om spørgsmålet, men indtil videre uden at resultatet af denne dialog er kommet til offentlighedens kendskab.

Det er denne indsigt, vi - og rigtig mange politikere, ikke bare fra Enhedslisten men også for eksempel fra Konservative - presser på for at få. Og vi håber naturligvis, at det lykkes. Ikke bare for Bornholms Havvinds skyld, men også til fordel for de mange andre kystnære og lokalt forankrede havvindprojekter, som heldigvis blomstrer op rundt omkring i Danmark."
2023-12-09 00:00:00,Hr. Olsens halve vinde,Bornholms Tidende,""" Afmærkning i forbindelse med havvindmøller (parker) retter sig efter internationale IALA* anbefalinger Havvindmøllernes fundament eller anlægget skal ofte være gul-malede ved vandlinjen fx havvindmøllers fundamentsoklen fra vandlinjen og ca.

15 meter op "" Citatet er fra Søfartstyrelsens hjemmeside. Hjemmesiden starter også med dette tydelige og klare foto af danske havvindmøller med gul farve på det dybe vand med skibstrafik ved øen Anholt i Kattegat med de internationale gule ' IALA' farver som i Tyskland, Sverige og så videre.

Søfartsstyrelsen kan dispensere, hvor skibstrafikken slet ikke kan komme ind på for eksempel en lav vanddybde som ved Middelgrunden og Lillgrunden.

De udlagte havvindmølleområder i Østersøen omkring øen Bornholm er som i Kattegat mest på dybt vand i et af de mest intensivt skibstrafikerede havområder i verden, hvor der givet ikke dispenseres fra de internationale ' IALA' farver.

Hr. vindmølleejer Steffen Olsen starter og slutter i Bornholms Tidende 7. december 2023 med citat: "" Nu må Espersen stoppe med at påstå, at vindmøller i danske farvande skal have gule og røde farver Til slut må jeg sige, jeg har ikke tid til at blive med at forklare dig om farver, for det nytter alligevel ikke noget"".

Hr. Olsen skriver altså vildledende og usandt om farver og meget andet i Bornholms Tidende 7. december 2023.

Fakta er ligeledes, at de ' grå udviskede' visualiseringer af havvindmøller omkring Bornholm fra Energistyrelsens konsulenter og fra Bornholms Havvind uden de af Søfartsstyrelsen foreskrevne internationale ' IALA' farver er skønmalerier til vildledning af bornholmerne og kommunalbestyrelsen.

HELE ØENS BORGERFORENING Derfor melder flere og flere sig ind i Borgerforeningen Energiø Bornholm - et nyt medlem hver dag de sidste 24 dage og nu 361 følgere på Facebook.

BEB arbejder for at staten flytter havvindmøllerne 40 km ud fra kysten som i Tyskland og også krævet privat af folketingets formand Søren Gade ved Jyllands vestkyst.

BEB arbejder også for, at transformerstationen ved Sose erstattes af transformere ude på havet ved havvindmøllerne som tyskerne, der i søkabler på havbunden fører el fra deres havmøller de små 100 kilometer til fastlandet rundt om øen Rügen. Det bornholmske havmøllefelt er kun tre kilometer længere væk fra det tyske el-net, og Møn er kun 105 kilometer væk. Hvorfor så omvejen rundt om en transformerstation på Bornholm spørger BEB ved et foretræde i Folketingets Energi-, Klima og Forsyningsudvalg om? BEB kræver også en anstændig erstatning til et eventuelt bornholmsk anlægs naboer, så de kan komme videre i deres nu blokerede liv.

BEB kæmper desuden for hele Bornholms natur, landskaber og miljø samt for større gennemsigtighed i beslutningsprocesserne omkring Energiø Bornholm.

Du kan også melde dig ind i BEB på Borgerforeningen Energiø Bornholms Facebook-side under personlig henvendelse -uden at andre end BEB's bestyrelse kan se, hvem der er medlemmer af BEB."
2023-12-13 00:00:00,Lea Wermelin: Bornholm skal også have gavn af energiparkaftale,Bornholms Tidende,"Bornholm får ikke umiddelbart del i 2,5 milliarder kroner i kompensationspulje, men aftalen kommer alligevel Bornholm til gode, siger Lea Wermelin.

Bornholm er ikke umiddelbart med i en ny aftale om vilkår, der skal realisere en firedobling af den samlede elproduktion fra sol og vind på land frem mod 2030.

Men så alligevel, siger det bornholmske folketingsmedlem Lea Wermelin (S), der har været med i forhandlingerne: - Den her aftale handler grundlæggende om opstilling af mere vedvarende energi - altså sol- og vindenergi - på land. Da vi får en energiø med tre gigawatt havvind, er det egentlig ikke en aftale for os. Men jeg har i forhandlingerne været meget optaget af at sørge for, at de gode rammer, der bliver for at etablere energiparker, også bliver noget Bornholm kan få gavn af. Det er jeg glad for, at vi har fået med i aftalen, siger Lea Wermelin i telefonen fra De Forenede Arabiske Emirater, hvor hun er til COP 28-klimatopmødet.


BORNHOLM MED I AFTALEN

Det var et bredt flertal i Folketinget, som tirsdag præsenterede en ny aftale, som blandt andet fastsætter, at staten på baggrund af løbende ansøgningsrunder vil kunne udpege konkrete arealer til større energiparker.

Men for at projekter ikke forsinkes på grund af restriktioner i forhold til eksempelvis miljøet, vil der i foråret 2024 blive fremsat en ny lov, som skal tildele energiparker særlige vilkår.

Af aftalen fremgår det, at loven skal lempe hensyn til arealbeskyttelse og dermed gøre det nemmere og hurtigere at få tilladelser og dispensationer til opstilling af vedvarende energi.

Lea Wermelin oplyser, at der i aftaleteksten er en konkret formulering om, at staten skal gå i dialog med kommunen om, hvordan Bornholm kan få tilsvarende vilkår for en energipark, som man får andre steder i landet.

- Jeg er glad for, at Bornholm er blevet trukket konkret ind i aftalen. Der ligger en masse elementer i aftalen, som gerne skulle rydde nogle sten af vejen, når man vil etablere en energipark, og dem skal vi selvfølgelig også have gavn af, siger hun.


2,5 MILLIARDER

De naboer og lokalsamfund, der bidrager med arealer til energien, skal ifølge aftalen kunne mærke de økonomiske gevinster ved vindmøller og solceller.

Partierne, der ud over regeringen tæller SF, De Konservative, Enhedslisten, Radikale Venstre og Alternativet, er derfor enige om en markant forøgelse af blandt andet kompensationsordningen grøn pulje.

I alt kommer omkring 2,5 milliarder kroner til at gå til naboer og lokalsamfund.


NABOERNE I SOSE

Der er derimod stadig intet nyt om kompensation til naboerne til den kommende energiø i Sose, og Lea Wermelin forstår, hvis man er frustrerede over dette: - Vi har heldigvis aftalt i den brede havvindsaftale, hvor vi også besluttede energiøen, at vi skal finde en model for lokale gevinster til kommunen, bornholmerne og naboerne. Den model kigger embedsfolk på i øjeblikket. Der er ikke rammer for det i forvejen, da det er første gang, at vi skal lave sådan en energiø.

- Jeg havde gerne set, at aftalen allerede var på plads, men det er skrevet sort på hvidt, at det skal ske, og jeg håber, at det kan ske tidligt i det nye år, siger Lea Wermelin."
2023-12-13 00:00:00,Hvorfor er der ikke flere bornholmere der kører i elbil?,Bornholms Tidende,"Fleksbornholmer undrer sig over den begrænsede mængde elbiler på Bornholm.

Som en af få positive nyheder i forhold til vores CO2-udslip er salget af elbiler omsider begyndt at stige. Alligevel kan man være ret sikker på, at møder man en anden dansk bil på vejen mellem Malmø og Ystad er det en ""turist"" på vej til Bornholm. Bornholmerne er nemlig blandt de danskere, der har købt procentuelt færrest elbiler i løbet af de seneste år. Hvorfor egentlig? En del af forklaringen er nok bornholmernes medfødte skepsis overfor alt, der er nyt, og alt, der ikke kommer fra Bornholm.

Der skal formentlig mere til at blive accepteret på Bornholm end noget andet sted i landet, åbenbart også for elbiler.

Politikere og erhvervsliv på Bornholm har jo ellers forsøgt at slå tonen an med en grøn vision for mobiliteten på Bornholm som en del af Bright Green Island, ""Bornholm kører grønt på land"" (2008). Men det hjælper altså ikke på de lokales skepsis overfor elbiler. Nu kan man sige, at grøn mobilitet jo også mere er en hensigtserklæring end realpolitik fra regionkommunens side. Det kan man forvisse sig om ved at se alle de hvide Toyotaer fra regionskommunen, der kører rundt på øen, eller ved at følge debatten om, hvorvidt det nu kan svare sig at stå ved den grønne mobilitet, eller om man bare skulle købe nogle nye diselbusser. Regionskommunen går altså ikke foran med det gode grønne eksempel.

Som bornholmer køber man selvfølgelig heller ikke sin bil ""overfra"", så man er jo også afhængig af hvad der forhandles af biler på øen. Her skal man lede godt efter elbilerne. Men de findes altså. Vi var selv skrevet op til at købe en elbil hos en af de bornholmske bilforhandlere. Det endte så med at kræve mere tålmodighed og ihærdighed fra vores side, end vi var i besiddelse af. Den kunne leveres 3/4 år efter, vi havde underskrevet kontrakten, og da de 3/4 år var gået, var det kun på vores egen henvendelse, at vi kunne få oplyst, at der var leveringsproblemer, og at de ikke kunne give nogen endelig dato for levering. Vi havde leaset en elbil i et år og var blevet overbevist om, at det altså var fremtidens bil. Da vi kunne købe en kun ét år brugt elbil hos en forhandler i Hvidovre for 100.000 mindre, end den vi havde bestilt, var beslutningen ikke så svær. Brugte elbiler er der mærkelig nok ikke nogen bilforhandlere, der har slået sig op på på Bornholm.

Rækkeviddeangst kan muligvis afholde nogle fra at investere i en elbil. Men det kan næppe være tilfældet for bornholmere. De billigste by-elbiler burde kaldes ø-biler. De rækker i hvert fald rigeligt til kørselsbehovet på en ø som Bornholm. Og ladestandere er der så rigeligt af på øen. Jeg tror nærmest, Bornholm har landets bedste ladedækning, og med udsigten til det energioverskud, der bliver som en del af Energiø Bornholm, burde der heller ikke være bekymring om fremtidig forsyning eller priser.

Elbiler er efterhånden kun en anelse dyrere i anskaffelse end en tilsvarende benzinbil, og en undersøgelse fra FDM (september 2023), der vist må betegnes som rimelig uvildig i denne sammenhæng, viser, at med et kørselsbehov på omkring 100.000 km på fem år, er der mindst 1.000 kroner at spare per måned på at vælge el som fremdriftsmiddel frem for benzin.

Udover skepsissen overfor alt nyt er jeg som bornholmer blevet beskyldt for at være yderst prisbevidst. Derfor har jeg selvfølgelig valgt en elbil.

Jeg er fuldt ud klar over, at en elbil selvfølgelig ikke er den grønneste måde at transportere sig på. Det er selvfølgelig at tage bussen. Med eller uden el."
2023-12-14 00:00:00,Svenske eksperter advarer mod energiø,Bornholms Tidende,"Svenske meteorologer advarer i et høringssvar mod Energiø Bornholms forstyrrende virkning på havmiljøet. Det gælder især kabelforbindelsen mellem Bornholm og Sjælland.

SMHI, det svenske svar på Meteorologisk Institut, har netop gennemgået høringssvar og miljøvurdering af Energiø Bornholm og deler i den forbindelse en række bekymringer vedrørende parkens forventede miljøpåvirkning.

Konkret gælder det den planlagte kabelforbindelse mellem Bornholm og Sjælland.

Det sydlige Østersøområde spiller en vigtig rolle i fornyelsen af centrale Østersøbundvande, hvor salt og iltigt vand strømmer fra Øresund og Østersøen mod dybere områder i Østersøen. Dermed kan lokal påvirkning i det sydlige Østersøen ifølge SMHI få betydning for hele Østersøens miljø.

"" Med tanke på det store antal færdiggjorte og planlagte infrastrukturprojekter i det følsomme område i det sydlige Østersøen, ser SMHI det som yderst vigtigt, at den kumulative miljøpåvirkning bliver så lille som mulig"", lyder det fra det svenske meteorologiske-og hydrologiske-institut.

SMHI ser derfor positivt på, at der nu kun skal lægges én kabelforbindelse i stedet for to mellem Bornholm og Sjælland. Ved nedlæggelse af kabler sker der nemlig en påvirkning af de abiotiske faktorer i havmiljøet i form af optrævling af vandet, øget mængde næringsstoffer, spredning af eventuelle giftstoffer fra bundmaterialet samt flere skibstransporter.

VINDMØLLER PÅVIRKER LÆSIDEN Det meteorologiske institut i Sverige er fortsat bekymret for de strækninger, hvor søkablet skal beskyttes af stensætninger.

Disse kan medføre øget turbulens, der får den bundnære strøm til at blande sig med overfladevandet, hvilket ifølge SMHI reducerer kvaliteten i Østersøens dybvand. Da kabellægningen vil berøre svensk farvand, mener SMHI, at der er behov for, at Sverige fortsat deltager i miljøkonsekvensvurderingen.

De svenske meteorologer påpeger desuden, at vindmølleparker påvirker luftstrømmen på læsiden af anlægget. Dette medfører ændringer i strøm, bølger og omrøring i det omkringliggende havs overfladelag.

SMHI mener, at denne effekt skal kvantificeres.

Høringssvaret kan læses i sin helhed på Naturvårdsverkets hjemmeside. Verket er en styrelse under det svenske miljøministerium."
2023-12-15 00:00:00,Borgmester glæder sig over aftale om energiparker,Bornholms Tidende,"Jacob Trøst vil dog først være helt tilfreds, når Bornholm får en konkret aftale om kompensation.

Folketingsmedlem Lea Wermelin (S) oplyste for et par dage siden til Tidende, at Folketingets netop indgåede energiparkaftale også har betydning for Bornholm, selv om aftalen handler om vind-og solenergi på land.

Det skyldes et særligt "" bornholmerafsnit"" i aftalen: "" Ligeledes noterer aftaleparterne sig, at der på Bornholm er tilkendegivet særlige udfordringer i forbindelse med havvindsprojektet vedrørende samplacering af havvindmølleparker med relevante elforbrugende virksomheder i tilknytning til kommende transmissionsanlæg.

Klima-, Energi-og Forsyningsministeriet, By-, Land-og Kirkeministeriet, Erhvervsministeriet og Miljøministeriet vil gå i dialog med Bornholms Regionskommune herom med udgangspunkt i de vilkår for statsligt engagement, som er aftalt for energiparker generelt"".

Det afsnit vækker glæde hos borgmester Jacob Trøst (K) fremgår det af en pressemeddelelse fra kommunen.


SKAL OGSÅ GÆLDE BORNHOLM

Aftalen giver håb om, at de gunstige vilkår for etablering og lokal kompensation, der er aftalt for energiparker med vedvarende energi på land, også kommer til at gælde for Bornholm i forbindelse med Energiø Bornholm, skriver kommunen.

- Det ikke nogen hemmelighed, at jeg overfor Folketinget har slået på tromme for, at Energiø Bornholm skal indtænkes i rammerne for energiparker.

Dels fordi Energiø Bornholm rummer mange af de samme potentialer for lokal udvikling og vækst som vedvarende energi på land. Dels fordi det kun er rimeligt, at naboer og lokalsamfund på Bornholm også får del i gevinsterne ved udbygning af vedvarende energi. Derfor er jeg er naturligvis glad for, og at vi med aftalen har fået lovning på, at regeringen vil gå i dialog med kommunen om en særordning for Bornholm med udgangspunkt i de vilkår, som er aftalt for Energiparker, siger Jacob Trøst.

Borgmesteren tilføjer, at han først vil være helt tilfreds, når der ligger en konkret aftale for Bornholm, der giver en rimelig fordeling af byrder og gevinster både for naboer og lokalsamfund - og som samtidig understøtter en positiv erhvervsudvikling."
2023-12-15 00:00:00,Der skal stadig arbejdes med at blive klar til energiø,Bornholms Tidende,"Et treårigt projekt slutter til nytår, men der er stadig brug for opkvalificering i bornholmske virksomheder, lyder konklusionen fra Center for Regional-og Turismeforskning.

Projektet Klar til Energiø Bornholm slutter med udgangen af 2023.

Projektet har i tre år tilbudt de bornholmske virksomheder hjælp til at gøre sig klar til fremtidens muligheder både med energiøen og de allerede eksisterende muligheder vedrørende udskibning af vindmøller.

Virksomheder er blevet ISO-certificeret, der er bevilget anlægstilskud, medarbejdere har fået ny relevant uddannelse, og ledige er kommet i job.

Det oplyser en pressemeddelelse om Klar til Energiø Bornholm, der som projektpartnere har Business Center Bornholm, Offshore Center Bornholm og Campus Bornholm, som har været ansvarlige for de forskellige aktiviteter i projektet.

Det nævnes blandt andet, at 34 personer har været igennem opkvalificeringsforløb på Campus Bornholm.

Det har primært været GWO-kurser (hvor man lærer om sikkerhed, når man arbejder med vindmøller).

13 virksomheder har deltaget i ISO-certificeringsforløb og fem virksomheder arbejder med ESG (bæredygtighed).


FLERE ANBEFALINGER

Center for Regional-og Turismeforskning (CRT) har analyseret indsatsen og har nogle flere anbefalinger til, hvordan Bornholm kan forberede sig yderligere på at udnytte mulighederne ved de kommende energiø-investeringer.

Her handler det blandt andet om hjælp til virksomheder, der ønsker at rekruttere internationalt, en strategisk indsats for at sikre, at antallet af lokale lærepladser øges, bistand til generationsskifte, indsats for at understøtte de bornholmske virksomheders arbejde med certificering af produkter, serviceydelser og arbejdsgange samt adgang til lokale sikkerhedskurser (GWO), og at der er brug for en særlig informations-og rekrutteringsindsats målrettet de bornholmske udpendlere om lokale job-og karrieremuligheder.

- Vi er glade for, at det arbejde der er udført i Klar til Energiø Bornholm hænger sammen med de potentialer, der er opstillet i analysen.

Vi har haft god succes med at køre forløb for både medarbejdere og virksomheder, hvor der er et konkret output som for eksempel et GWO-certifikat eller ISO-certificering.

Der er dog fortsat brug for at understøtte de bornholmske virksomheders arbejde med opkvalificering og certificeringer, som der også er nævnt i CRT's anbefalinger, siger Allan Westh, arbejdsmarkedschef for Jobcenter Bornholm, der har stået i spidsen for indsatsen."
2023-12-15 00:00:00,Klimadagbog: Vi har en aftale!,Bornholms Tidende,"Da jeg tog af sted til COP 28, pakkede jeg min kuffert med gode nyheder.

I dag pakker jeg den ud med endnu bedre nyheder. For mens jeg var på vej tilbage til Danmark, landede aftalen i Dubai, der skal få os tættere på målet om at begrænse den globale opvarmning. Det krævede 24 timers overtid. Det er en god og en historisk aftale.


VÆK FRA OLIE, KUL OG GAS

For første gang i mere end 30 år er verdens lande blevet enige om, at vi skal omstille os væk fra kul, olie og gas. Det er banebrydende i den globale klimaindsats, da det er første gang nogensinde, hvor fossile brændsler er skrevet direkte ind i teksten. Det sender et klart signal til alle verdens lande om at omstille sig væk fra fossile brændsler. Men nu gør vi det - oven i købet i en oliestat.

Men jeg kan også lige så godt være ærlig og sige, at aftalen ikke er perfekt.

Som jeg skrev i går, så kæmpede vi med næb og kløer for at få ordet udfasning ind i aftaleteksten. Den del lykkedes ikke.

Alligevel er vi landet godt på benene frem for med den maveplasker jeg frygtede.

Det gør en forskel for vores klima og vores fremtid.


DANSKE MÅL MED I AFTALEN

Fra dansk side tog vi af sted med tre overordnede og ambitiøse målsætninger, som vi ville gøre globale. 1, udfasning af fossile brændstoffer, 2, tredobling af vedvarende energi og 3, fordobling af energieffektiviteten. Med aftalen har vi fået alle verdens lande med på målene om en tredobling af vedvarende energi og en fordobling af energieffektiviteten.

Det betyder, at vi nu skal vi have accelereret de grønne teknologier. Og vi skal have sat mange flere vindmøller og solcelleanlæg op rundt i hele verden.

Det er ikke kun gode nyheder for klimaet. Det er også gode nyheder for danske virksomheder, som leverer grønne energiløsninger. For selvfølgelig er ambitionen fra dansk side også, at verdens vindmøller fortsat skal bygges efter dansk forbillede.

Ligesom det gør Bornholm til udstillingsvindue med verdens første energiø og som et sted, hvor vi går foran og allerede nu er i gang med at levere på mere havvind.


KLIMAFINANSIERING TIL DE MEST SÅRBARE LANDE

Samtidig leverer aftalen også på klimafinansiering.

En mangeårig dansk prioritet.

Allerede på førstedagen af COP 28 vedtog verdens lande at etablere en fond til tab og skader til de mest sårbare lande. Her bidrager Danmark med 175 mio. kr. Og også her skal vi endnu videre.


HVAD SÅ NU?

Som jeg skrev i går, slutter ting ikke på COP. De starter der. Med aftaleteksten på plads er det nu op til de enkelte lande at gå hjem og lave aftaler og lovgivning, som lever op til aftalens ord.

Det er altså nu, vi alle sammen skal vise, at vi kan omsætte ord og løfter til reel handling. For bare et par år siden, havde det været utopi at forestille sig, at vi kunne stå med den aftale, vi står med i hånden nu. Det er historisk fremskridt.

Men det er også helt nødvendigt, hvis vi skal lykkes med at begrænse temperaturstigningerne til 1,5 grad og dermed leve op til Paris-aftalen.

Og om to år, når vi mødes på COP 30 i Brasilien skal alle lande have opdateret deres nationale klimamål. Så de stemmer overens med de mål, vi nu har sat os for. Her har Danmark fået en vigtig rolle med at hjælpe til i den proces. Så selvom COPen er slut, og min dagbog slutter her, så er arbejdet altså langt fra slut. Tak fordi du læste med!."
2023-12-21 00:00:00,Bornholm behøver samarbejde frem for konflikt,Bornholms Tidende,"Enhedslistens klage til Ankestyrelsen over kommunalbestyrelse og direktion trækker os i en helt forkert retning.

I skyggen af de økonomiske udfordringer på Bornholm er samarbejde, ikke splittelse, nøglen til fremgang.

Den nylige konflikt i kommunalbestyrelsen og klagen til Ankestyrelsen tydeliggør et ondartet problem: mangel på enhed i mødet med alvorlige udfordringer. Bornholm står over for en økonomisk krise, der kræver drastiske og upopulære beslutninger, der kun kan løftes med et bredt flertal. Det er en tid, hvor bred enighed og fælles ansvar er afgørende for øens demokratiske overlevelse og udvikling.

Administrationens manglende evne til at undgå alvorlige anklager er naturligvis bekymrende. Men endnu mere bekymrende er det, at disse interne stridigheder forhindrer de nødvendige beslutninger i en allerede presset økonomisk situation.

Vi står over for en realitet, hvor indtægter og udgifter ikke balancerer i de kommende år, og samtidig skal vi sikre øens positive udvikling med energiø, erhvervspark, byggeri, tilflyttere og nye arbejdspladser. Dette er ikke tidspunktet for politiske spil og individuelle agendaer, der gør blodet ondt på Landemærket.

Det er tid til at samles om Bornholm. Hver beslutning, hver handling, skal være rettet mod at styrke vores samfund og sikre en fælles levedygtig fremtid for alle bornholmere. Konflikterne i kommunalbestyrelsen, som i øjeblikket udfolder sig, tjener kun til at skabe yderligere splittelse og svække det nødvendige fundament for samarbejde.

Valget mellem samarbejde og konflikt former øens fremtid.

Det er op til vores ledere at vælge den vej, der fører til fælles fremskridt frem for individuel forfølgelse. Vi opfordrer alle involverede parter til at nedlægge våbnene og i stedet række hånden ud i en gestus af forståelse og samarbejdsvilje.

Bornholms fremtid afhænger af vores evne til at arbejde sammen. Lad os bruge denne udfordring som en mulighed for at forene vores kræfter og ressourcer til gavn for hele øen. Det er kun gennem fælles indsats og forståelse, at vi kan navigere gennem disse turbulente tider og sikre en lys fremtid for Bornholm.

Vi skal være sammen om Bornholm og betragte hele øen som vores gode naboer."
2023-12-30 00:00:00,Drømmen om 2024,Bornholms Tidende,"Året 2023 går mod enden, og der har været rigeligt at skrive om i vores fælles avis.

Både de mange nyåbninger og nye tiltage i erhvervs og restaurantionslivet har fyldt godt i årets spalter. Turismen har holdt niveau med året før uden at præstere nye flotte væksttiltag i antallet af overnatninger. Vi har købt en ny større hurtigfærge med en tillægskontrakt uden at kunne udnytte de mange bilpladser på vogndækket. Til gengæld har vi fået lov at købe ekstra pladser på Express 1 til overpris. Det kunne lyde som en molbohistorie. Men det er endnu et kapitel i den lange fortælling om Bornholmslinjens succesfulde færgedrift på Bornholm, hvor de modtager støtte svarende til over 10.000 kr. pr. bornholmer om året.

Det er alligevel noget af et billettilskud.

Så højt kommer vi ikke engang op med busselskabet BAT, mens hver husstand selv betaler næsten det halve af færgestøtten til Bofa for at håndtere vores sorterede skrald. Den kommunale virksomhed er dog endnu ikke klar til at håndtere den lovpligtige kildesortering af skrald. Men det kommer i det nye år.

Den kommunale økonomi, der er på dødskurs med kassetræk som alt for populær løsningsmodel på de svære spørgsmål, blev i 2023 drænet og udfordret. Næsten alle kommunens områder skred på budgettet. Situationens alvor tvang et flertal i kommunalbestyrelsen til at lave et sparebudget for 2024, som vi nu kigger ind i. Her blev skåret, så næste år måske balancerer. Men nogen langsigtet løsning for kommunens økonomi blev det desværre ikke til -ligesom overforbruget fortsætter året ud og lige nu venter på en ny økonomisk kriseplan fra kommunens direktion engang i januar. Det har været en demokratisk gyser, der er blevet forværret af de rekord mange partihopper, der brød med de parti, de fik deres stemmer fra ved valget.

Når man læser om statens overskud og rådighedsbeløb, der deles ud med løs hånd omkring den upopulære SVM-regering, kan det være svært at forstå, at der ikke er mere økonomisk opbakning til det kommunale og lovpligtige socialområder, der med vores alt for mange førtidspensioner, såbare børn og andre overførselsindkomster har svært ved at blive betalt af kommuneskatten fra øens arbejdspladser.

2024 bliver i den grad spændende for Bornholm. Statens energiø rykker nærmere og nærmere -mens alle andre havmølleparker i Østersøen ser ud til at være dømt ude. Det er stadig uklart, om energiøen kan være så økonomisk rentabel, at der vil blive budt ind på at bygge den. Men de fleste forventer heldigvis fortsat, at det kæmpestore milliardprojekt bliver til noget, og Bornholm derfor kan bruge projektet som vækstmotor ud af krisen. Vi mangler stadig konkrete rammer og planer til udvikle os indenfor, hvis vi skal få mere end et par forsyningsskibe og lidt elservice ud af driften af den gigantiske Energiø med strøm til tre millioner forbrugere.

Året kommer også til at byde på bibliotekslukninger.

Rønne er fredet med sit populære bibliotek, mens alle andre biblioteker er i farezonen for at få drejet nøglen om.

En af årets store bornholmebegivenheder udover Folkemøde, Wonderfestiwall og de mange julemarkeder bliver helt sikkert skraldsorteringen. Sidst på året skal Bofa sammen med sine leverandører endelig rulle det længe ventede og allerede betalte affaldssorteringssystem ud til borgerne.

De store og grimme spande skal ud og stå overalt på øen, og de trange steder, hvor naboer ikke selv kan finde en fælles skraldesorteringsløsning, placerer Bofa ekstra store plastikbeholdere til skrald i gadebilledet. Det bliver rigtig godt for klimaet at sortere mere. Men æstestisk kommer projektet til at koste Bornholm dyrt.

Sikkerhedstruslen omkring os er fortsat voksende med et agressivt Rusland, der i stigende grad har succes med at opdele verden. Der er afsat milliarder til forsvar i Østersøen og udvikling af kasernen. Det vil også dryppe på den bornholmske økonomi, og vi kan formentlig fortsat sove roligt i den voksende og bumstærke Nato-alliance, der nu er ved at omkranse hele Østersøen.

2024 kan blive et fantastisk år for Bornholm. Det kræver, at holder sammen og gør øen stærkere ved at turde diskutere de bedste løsninger, de største problemer og de mest beundringsværdige succeser. Det vil vi her på Tidende kæmpe for at hjælpe til med hver eneste dag.


ÅREST MEST LÆSTE HISTORIER

Poul Pava var millionær - nu bor han i campingvogn Sarah og Jonas har renoveret årets hus Efter to år på kroen tror Rasmus og Linette på mere mellem himmel og jord Færgen har ramt molen Ulvehunden Thor spreder frygt i Gudhjem Regeringen overvejer endnu større energiø ' Hvorfor skal man lave et hus, der ødelægger det for alle andre?' Når gårsdagens rest bliver dagens helt: Her er flæskekagen Allinge får nyt spisested Den utrolige historie om en pengeskat, der stadig ligger begravet på Bornholm Listen viser de historier, som abonnenterne brugte mest tid på at læse i 2023.


ÅRETS MEST KLIKKEDE HISTORIER

Derfor blev to personer anholdt Bornholmerbussen stopper Person død i færdselsulykke Nordbornholms Røgeri ødelagt: ' Det ser fuldstændig vanvittigt ud' Ulvehunden Thor spreder frygt i Gudhjem Bornholms Kulturuge holder flyttedag 15-årig dreng sigtet Gik ikke længere - virksomhed er konkurs Drukneulykke i Rønne: 52-årig lokal mand afgået ved døden Bornholmslinjen om mislykket Hammershus-tur: Kaptajnens beslutning 14-årig dreng omkommet i drukneulykke Listen viser de historier, som læserne klikkede mest på i 2023."
2023-12-30 00:00:00,I 2024 handler det om velfærd,Bornholms Tidende,"Om få dage rinder 2023 ud, og 2024 står for døren. For mange - inklusiv mig selv - giver dagene op imod årsskiftet ofte tid til refleksion. Det er tiltrængt, for politik går virkelig stærkt. Tempoet er højt, og den ene aftale afløser den anden. Finanslov. Aftaler om energiø og lønløft for offentlige ansatte. Og meget, meget mere.

Det kan være svært at nå at følge med i. Selv for os politikere, som arbejder med det hver eneste dag. Lad mig tage jer med tilbage og se på året, der er gået. Hvilke politiske aftaler har vi lavet i løbet af året? Og hvad ser vi frem imod i de nye år? På mange måder har det været et særligt år i dansk politik.

Da vi gik til valg, var det med ambitionen om at danne en bred regering. Da vi lige før årsskiftet sidste år præsenterede en regering hen over midten, indfriede vi derfor det første af de løfter, vi i Socialdemokratiet gik til valg på. SVM-regeringen er den første brede regering i over 40 år.

Derfor er det også klart, at der af og til er kameler, der skal sluges. Kompromisser, der skal indgås. Men det er ikke unikt for en bred regering. Sådan er folkestyret. Intet parti har 90 mandater. LØNLØFTET BLIVER NU TIL VIRKELIGHED

Når jeg ser tilbage på året, så ser jeg aftaler, der er kommet for at blive. For første gang i 25 år er vi for eksempel kommet med en aftale hen over midten på kontanthjælpsområdet. Med mere enkle regler, og hvor enlige forsørgere får mere mellem hænderne. Det synes jeg, siger lidt om, at vores samarbejde virker.

Men selvfølgelig skal vi ikke kun indgå kompromisser. Vi skal også indfri de socialdemokratiske løfter, vi gav, da vi gik til valg. De skal føres ud i livet og blive til reel handling. For en lille måned siden indfriede vi et af vores - for mig at se - vigtigste valgløfter. Nemlig et lønløft for medarbejdere i den nære velfærd. Med næsten 7 mia. kr. om året.

Det betyder, at vi nu endelig kan give en højere lønseddel til folk, der arbejder i sundheds- og ældreplejen, pædagoger, sundhedspersonale og medarbejdere i vores fængsler. Det er en vigtig aftale, som får stor betydning for vores fælles velfærd.

I mine øjne har vi et af de stærkeste velfærdssamfund i verden. Men der er steder, hvor det slår sprækker. Vi oplever også her på Bornholm - og for den sags skyld i resten af Danmark - hvordan vores sundhedsvæsen og ældrepleje er presset. Derfor vil vi udover lønløftet investere massivt i vores velfærd i 2024. Det er penge, der skal gå til at lette presset på sygehusene. Og til at give de ældre en værdig pleje.

KLIMAET HØJT PÅ DAGSORDENEN 2023 har også været et år, hvor klimaet har vist tænder. Med massive hedebølger. Skovbrande. Ekstrem tørke. Og herhjemme med stormflod, som bragte store ødelæggelser med sig her på Bornholm. Det vil være naivt at tro, at det er sidste gang, sådanne naturfænomener indfinder sig på dansk jord.

Derfor har vi i finansloven afsat penge til at hjælpe de hårdt trængte kommuner med en stormflodspulje. Vejrfænomenerne har også været en påmindelse om, at der er brug for, at vi kalder alle mand på dæk og handler nu. Og det har været et blik ind i, hvad vi ser frem imod, hvis ikke vi sætter bremsen i nu.

Derfor har vi arbejdet benhårdt på det grønne område i år. Og vi er nået i mål med mange gode og vigtige aftaler. I maj skrev vi historie, da vi indgik danmarkshistoriens største aftale om havvind. En aftale som også betyder en af verdens første energiøer lige her ved Bornholm. Det skal vi have mest muligt ud af lokalt i forhold til at skabe udvikling og lokal beskæftigelse.

For få uger siden indgik vi så en aftale om muligheden for energiparker, hvor jeg har kæmpet for at give Bornholm de samme muligheder som i resten af landet, selvom deres vedvarende energi kommer fra land og vores i fremtiden kommer fra energiøen.

Det lykkedes, og på den måde går det hånd i hånd at repræsentere vores ø og være ordfører for klima og energi. Og først i det nye år håber jeg, at vi får taget stilling til, hvordan vi tager hensyn til naboerne og gør det til en lokal gevinst for kommunen at lægge jord til energiøen.

Selvom man på klimadebatten i avisspalterne og nyhedsudsendelserne kunne tro, at vi er meget langt fra klimamålene, så er vi nået 98,7 procent af vejen til målet i 2025, og vi har taget beslutninger, der får os 3/4 af vejen til målet i 2030. Næste år skal vi videre.

CAMPUS BORNHOLM, FRISÆTTELSE AF ÆLDREPLEJEN OG INVESTERINGER I SUNDHED Retter vi igen blikket fremad, så bliver 2024 året, hvor vi tager de første skridt mod at styrke erhvervsuddannelserne. En vigtig investering.

For vi kommer til at stå med en massiv mangel på faglærte, hvis ikke vi investerer nu. Og med den grønne omstilling af vores samfund, vi står over for, får vi brug for endnu flere faglærte i fremtiden. Til at bygge vores PtX anlæg. Betjene vores vindmøller. Og energirenovere vores huse. For Bornholm med en ny energiø på tegnebrættet, som skal blive et grønt kraftcenter, er det også helt nødvendigt med flere faglærte for, at vi kan give vores ambitioner luft under vingerne.

De andre store overskrifter vil være frisættelse af ældreplejen, hvor fagligheden skal tilbage til medarbejderne i frontlinjen frem for at dokumentationskrav og bureaukrati skal tage tiden. Og også vores fælles sundhedsvæsen skal prioriteres.

RIGTIG GODT NYTÅR På det personlige plan har mit år været anderledes end 2022. Jeg er tilbage i folketingsgruppen som klima-, energi-, og forsyningsordfører efter mere end tre år som miljøminister. Det har betydet nye spændende arbejdsopgaver.

Og ligesom jeg brænder for vores miljø, så brænder jeg også for vores klima. For som bekendt er klimaet vores generations største udfordring. Og ansvaret for at løse krisen hviler på vores skuldre. Derfor glæder jeg mig til at fortsætte arbejdet, når jeg igen trækker i arbejdstøjet i det nye år. For Bornholm, velfærden og klimaet. Jeg er meget ydmyg overfor den tillid jeg fik sidste år ovenpå valget, og jeg ønsker jer alle et rigtig godt nytår."
2024-01-03 00:00:00,Lad os få stabil energi,Bornholms Tidende,"Det er et svigt af dimensioner, hvis man fastholder modstanden mod kernekraft, mener Jørgen Bondorff.

M ed de storslåede planer om Bornholm som energiø er det klart, at den debat der foregår, må dreje sig om energi.

Kilden er planlagt til at være store havvindmøller, men det er så et spørgsmål, om begrebet vedvarende energi ikke snarere burde hedde variabel energi? Her i landet er der, afhængigt af lokaliteten, et sted mellem 30 og 170 dage om året, hvor det blæser så lidt, at vindmøller ikke er effektive.

Man ynder at kalde vindenergi for "" grøn energi"". Hvori det grønne består, henstår i det uvisse.

De ståltårne, vindmøller bygges af, er for en stor del produceret i Kina, hvor stålværkerne er kulfyrede. De sejles så til Europa med dieseldrevne skibe, hvorefter de transporteres med dieseldrevne lastbiler eller skibe til det sted, hvor de skal opføres.

En vindmølle har en levetid på mellem 20 og 30 år. Derefter skal i hvert fald vingerne skiftes ud. Endnu har man problemer med at finde ud af en metode til at bortskaffe dem.

I møllens levetid vil den på grund af afslidning af vingerne have udledt betragtelige mængder mikroplast, der havner i havet eller på jorden og senere gennem fødemidlerne i os.

Den vil have slået en del fugle og især insekter ihjel, og i de perioder, hvor vinden er utilstrækkelig, vil den kræve backup i form af biobrændsel eller fossilt brændsel.

Danmark importerer årligt biomasse fra et skovareal på størrelse med Fyn og Sjælland tilsammen. Det brændes af i danske kraftværker som backup til sol og vind.

Afbrændingen afstedkommer en udledning af CO2, der er fuldt på højde med afbrændingen af kul, men der er lavet en dansk politisk vedtagelse af, at afbrænding af træpiller ikke skal tælle med i CO2-regnskabet, idet man henviser til, at der jo bliver plantet nye træer, som ad åre vil få regnskabet til at balancere.

Nu har jeg så slet ikke været inde på de ressourcer, det i øvrigt kræver at lave en vindmølle.

Der skal jo bruges glasfiber, "" lim"" (resin) til at bygge dem, Grus og sand (som allerede er ved at være en mangelvare) til at lave beton, beton til sokler, stål til armering af cementen, kobber og andre metaller til de elektriske komponenter, samt hektolitervis af maling til at beskytte konstruktionen.

Så, alt i alt, vindmøller er ikke "" grønne"", de er ikke billige, og de er ikke stabile leverandører af energi. Men der findes langt bedre, billigere og mere miljøvenlige alternativer i form af kernekraft.

THORIUM I Bornholms Tidende den 22. december advarer Steffen Olsen mod at tro, at atomkraft er ufarlig. Som eksempel nævnes Fukushimaulykken og Tjernobyl. Det er de samme ulykker, som en del danske politikere altid kører frem med sammen med ulykken på Tremile-øen i USA.

Alle tre ulykker er sket med atomkraftværker af en generation, der er forældet i forhold til de værker, man kan bygge -og bygger -i dag.

Der er to grupper af yngre danske forskere, Copenhagen Atomics og Seaborg Technologies, der er i færd med at udvikle små rektorer, der er skabt med thorium som energikilde, og ikke med uran, som de konventionelle reaktorer anvender.

Desværre må de arbejde i udlandet, da politikerne stædigt holder sig til en folketingsbeslutning fra 1985 om ikke at have atomkraft i Danmark.

Man ønsker ikke engang at lære noget nyt, men bliver ved med at hævde, at det er dyrt og farligt med kernekraft, hvorfor man ikke ønsker at støtte en energiform, der ville kunne gøre de fleste vindmøller og solcelleparker overflødige. Oven i købet ville det bringe Danmark i førertrøjen som nyskabende på området.

De små reaktorer fylder ikke mere end en 30 fods container. De kan let flyttes og kan uden større ståhej kobles på det eksisterende elnet.

De kan ikke smelte ned, de forurener ikke kølevand, de kan lave power-to-x af overskudsenergien, og de er baseret på thorium, som findes i ufattelige mængder blandt andet i Grønland og Norge. Thorium efterlader omkring to procent affald, hvor en uranbaseret reaktor efterlader over 90 procent affald.

100 gram thorium kan dække en persons energiforbrug hele livet, og et ton thorium svarer til 200 ton uran eller 3,5 millioner ton kul.

Eller, som man har regnet ud på Niels Bohr Instituttet: Energi af et kg brændt træ vil kunne give lys i en 100 watt pære i en dag. Energi af et kg kul eller olie vil kunne få pæren (100 watt) til at lyse i fire til fem dage. Et kg thorium (kernekraft) vil kunne få pæren til at lyse i omkring 25.000 år.

Det kan anskues ved, at en mængde thorium på størrelse med en bordtennisbold vil kunne dække en persons livslange energibehov.

Danmarks samlede enegibehov vil kunne dækkes af 140-150 mini-reaktorer.

Som en ekstra bonus kan en en "" waste burner"" (Copenhagen Atomics) anvende brugte brændselselementer fra uranbaserede værker til at "" genoplade"" brændselselementer.

Sverige, Norge, Frankrig og flere andre europæiske lande er i fuld gang med at øge andelen af kernekraft til energiforsyning, og snart vil Danmark, der som nævnt har nogle af de ypperste forskere med hensyn til kernekraft sakke håbløst bagud i forhold til energiforsyningen i Skandinavien.

Solcelleparker er en af de ting, man flere steder satser på. En solcellepark har et enormt arealforbrug (flere tusind gange mere end kernekraftanlæg).

Det er befængt at dække så meget jord til, som kunne være brugt til at dyrke fødemidler.

Dertil er det tvivlsomt, hvor mange ressourcer der er til fremstilling af solceller, og hvor længe de vil kunne holde for.

På Bornholm planlægger man et stort batteri som backup til, når vindmøllerne ikke producerer strøm nok. Dette batteri vil kunne klare øens strømforsyning i en times tid. En mini-reaktor vil kunne levere strøm hele døgnet.

Vind og sol kan ikke bremse de katastrofale klimaændringer, og med den viden og kunnen man besidder i dag, er det et svigt af dimensioner, hvis man fastholder modstanden mod kernekraft."
2024-01-04 00:00:00,Politisk splittelse om millionaftale med staten,Bornholms Tidende,"Socialdemokratiet vil gøre overbygninger på energiøen til omdrejningspunkt for den udviklingsaftale, som kommunen i år skal forhandle med Indenrigsministeriet. DF betragter derimod en grøn erhvervspark og nye uddannelser til campus som fugle på taget og vil hellere skrive turisme og færre tvangsfjernede børn og unge ind i statsaftalen. Dermed er der intet sikkert flertal bag en aftales indhold.

Bornholm kan godt få en udviklingsaftale med staten, der hvert år i fire år vil garantere kommunen et fast millionbeløb fra Indenrigsministeriet. For sådan en aftale har Lolland, Langeland, Læsø og Morsø allerede fået.

Det sværeste kan komme, når kommunalbestyrelsen skal diskutere, hvad aftalen konkret skal indeholde. Hvilke punkter Bornholm skal ønske at udvikle med håndholdt hjælp og garanterede penge fra ministeriet.

Fra kommunaldirektør Sine Sunesen har borgmester Jacob Trøst (K) fået forelagt et første og foreløbigt bud på netop det. Jacob Trøst gav kommunaldirektøren sit bud på et par rettelser med tilbage i maskinrummet, hvor sagen stadig befinder sig, oplyser borgmesteren til Tidende.

Før kommunalbestyrelsen til foråret skal behandle indholdssiden af Bornholms kommende udviklingsaftale, melder Socialdemokratiet onsdag ud, at partiet ønsker overbygninger på den kommende energiø helt centralt placeret i aftalen: S vil gøre en grøn erhvervspark og brintproduktion på power-to-x anlæg til motorer i at skabe vækst på Bornholm.

Modsat vil Dansk Folkeparti ikke være med til at sætte energiøen så meget i centrum af en udviklingsaftale, som Socialdemokratiet taler for. Og så kan Socialdemokratiet få svært ved at skabe et flertal for sit bud på en udviklingsaftale.

DF's tre mandater udgør sammen med Enhedslisten og løsgængerne Jonna Nielsen, Søren Schow og Heidi Burgedahl et flertal på 13. Både EL og løsgængerne har hidtil været skeptiske eller helt imod at bygge ovenpå energiøen.

Det er Socialdemokratiet derimod ikke.

- Vi har tidligere peget på, at en udviklingsaftale blandt andet skal indeholde understøtning af de muligheder, som energiøen giver Bornholm: Etablering af et offentligt/ privat selskab til at skabe en grøn erhvervspark ved landanlægget. Opbakning til at etablere power-to-x anlæg. Og medfinansiering af at etablere flere boliger på Bornholm, siger gruppeformand Claus Larsen-Jensen (S) onsdag i en pressemeddelelse.

- Det bekymrer mig, at Socialdemokratiet kan hoppe med begge ben ud i energiøen, uden at der ligger nogen sikre analyser på, at den vil være en god forretning for Bornholm, svarer René Danielsson (DF) over for Tidende.


S VIL BANE VEJ FOR PRIVATE

Socialdemokratiet vil også gøre udviklingsaftalen til et springbræt for at få flere private til at investere på Bornholm.

- Det er vigtigt at understrege, at den statslige udviklingsaftale også fremmer private investeringer, siger Claus Larsen-Jensen, der også ønsker nye uddannelser til Campus Bornholm ind i udviklingsaftalen.

- En udviklingsaftale skal lette det økonomiske pres på kommunen og ikke mindst fremme de fremtidige udviklingsmuligheder på og for Bornholm. En udviklingsaftale skal ikke være en sovepude for kommunalbestyrelsen, som parallelt har en opgave med at indrette kommunen til både de økonomiske og fremtidige udfordringer. En udviklingsaftale giver netop mulighed for en sådan intern udvikling i, siger han.

- For alle de elementer har der tidligere vist sig et markant udviklingspolitisk flertal i kommunalbestyrelsen. Det håber og forventer jeg selvfølgelig også vil gælde om udviklingsaftalen med staten, siger Claus Larsen-Jensen.

Det flertal har Dansk Folkeparti indtil videre hørt til. Og indtil et vist punkt er de også stadig med. Men ikke til et punkt, hvor det at bygge ovenpå energiøen kommer til at fylde hele udviklingsaftalen.

- Selvfølgelig skal energiøen da fylde et eller andet i en udviklingsaftale. Men når Socialdemokratiet nu siger, at en udviklingsaftale ikke må blive en sovepude, kan man også modsat spørge, om en aftale med et ensidigt fokus på energiøen ikke også risikerer netop at blive en sovepude, siger René Danielsson.

- Det vil være at stikke folk blår i øjnene at satse ensidigt på energiøen. Energiøen kommer, men jeg føler mig ikke overbevist om de effekter, som den kan kaste af sig, siger han.

- Det er da fint med energiøen. Vi har alle dage været for energiøen. Men for mig at se er energiøen kun en lille gren af det samlede bornholmske erhvervsliv. Og det er ikke sådan, at vi som i et spil poker vil gå all-in på noget, der er så usikkert som en grøn erhvervspark.


20 ELLER 80 MILLIONER?

René Danielsson nævner i stedet turismen og en ekstra indsats for udsatte børn og unge som eksempler på indhold, som han gerne vil skrevet ind i en aftale med staten.

- En udviklingsaftale kunne for mig at se godt handle om at mindske andelen af unge, der skal tvangsfjernes og ender i det offentlige system, siger han.

- Jeg vil også hellere gøre som Lolland og Morsø og skrive turismen ind i aftalen. Det vil jeg hellere, end jeg vil tage et fuldt hovedspring ned i en grøn erhvervspark, som vi ikke ved, hvad der kan ligge i. Så synes jeg måske hellere, at vi skal arbejde på at gøre os mere socialt og økonomisk bæredygtige, indtil vi kender potentialerne i energiøen.

- Vi kan bedre udvikle turismen med de kompetencer, som vi allerede har. Hvis jeg skulle vælge mellem at investere fem millioner i turismen eller energiøen, ville jeg vælge turismen. For om turismen ved vi, at den kan give folk smør på brødet, siger René Danielsson.

Hvor mange millioner kroner om året en udviklingsaftale vil sikre Bornholm kan også komme til at spille ind på DF's holdning.

Blandt de fire kommuner, der i dag har en aftale med Indenrigsministeriet, spænder de garanterede årlige beløb fra 120 millioner kroner på Lolland til fem millioner kroner på Læsø.

- Får vi en aftale med 80 millioner kroner garanteret fra staten om året, kan vi da også sætte 15-20 millioner i en grøn erhvervspark.

Men det kan vi for mig at se ikke, hvis vi kun får en aftale til 20 millioner, siger René Danielsson.

Kan DF stemme for en udviklingsaftale, der nærmest udelukkende handler om at udvikle på energiøen? - Det ved jeg ikke. Men blandt de ting, som Socialdemokratiet her melder ud om, er både nye uddannelser til campus og et offentligt-privat samarbejde om en grøn erhvervspark i hvert fald fugle på taget. Power-to-x og nye boliger har vi derimod stået bag hele tiden, siger René Danielsson.

Det vil være at stikke folk blår i øjnene at satse ensidigt på energiøen. Energiøen kommer, men jeg føler mig ikke overbevist om de effekter, som den kan kaste af sig.

René Danielsson (DF).


DET BRUGER ANDRE KOMMUNER DERES AFTALE TIL

Langeland, Lolland, Læsø og Morsø kommuner har alle udviklingsaftaler med Indenrigsministeriet. De fire kommuner bruger dog deres aftale forskelligt.

Langeland vil udvikle kultur-og naturattraktioner, fremme turismen og gå nye veje i ældreplejen.

Lolland vil udvikle nye erhverv, mens forbindelsen under Femern Bælt bliver anlagt, og vil desuden udvikle turisme, opføre nye boliger og rive gamle boliger ned.

Læsø vil skabe en mere bæredygtig økonomi, hvor kommunen i dag er presset af en faldende arbejdsstyrke og et voksende antal ældre.

Morsø får ministeriets hjælp til at gennemgå kommunens driftsøkonomi, udvikle erhverv og turisme og tiltrække tilflyttere.

I lighed med Bornholm ønsker også Lemvig, Odsherred og Dragør kommuner at indgå en udvikllingsaftale med Indenrigsministeriet."
2024-01-06 00:00:00,Regeringen vil udvikle erhverv på Sydbornholm,Bornholms Tidende,"Fire ministre oplyser, at regeringen vil gå i dialog med kommunen om at udvikle erhverv på Sydbornholm. Et meget positivt tilsagn, siger både borgmester Jacob Trøst og flere i kommunalbestyrelsen.

Det er "" en særlig situation"", at Energiø Bornholm kommer til at producere store mængder grøn strøm på havet ud for Bornholm.

Den særlige situation kan også bruges til at trække store virksomheder til Bornholm.

Særligt stærkt elforbrugende virksomheder, der vil have en interesse i at slå sig ned nær energiøens landanlæg ved Sose.

Derfor vil regeringen nu begynde at tale med regionskommunen om mulighederne for at trække den slags virksomheder til.

Det skriver fire ministre i et brev til borgmester Jacob Trøst (K), som borgmesteren offentliggjorde fredag.

De fire underskrevne ministre er klima-, energi-og forsyningsminister Lars Aagaard (M), erhvervsminister Morten Bødskov (S), miljøminister Magnus Heunicke (S) og minister for byer og landdistrikter Morten Dahlin (V). Brevet er sendt på Klima-, Energi-og Forsyningsministeriets brevpapir.

"" Regeringen er opmærksom på, at det er en særlig situation, at Energiø Bornholm producerer store mængder vedvarende energi på havet nær Bornholm. Derfor vil regeringen gå i dialog med Bornholms Regionskommune om mulighederne for samplacering af relevante elforbrugende virksomheder i tilknytning til det kommende landanlæg"", skriver de fire ministre til Jacob Trøst.

Samtidig bekræfter de fire ministre, at naboerne til energiøens landanlæg kan se frem til, at regeringen i år vil se på, hvordan naboerne til energiøens landanlæg kan få gevinster eller kompensation.

"" Regeringen vil i 2024 udarbejde en analyse af mulige gevinst-og kompensationsordninger for naboer til særligt store eltransmissionsanlæg som for eksempel landanlægget på Bornholm"", hedder det i brevet.

Jacob Trøst betragter ministrenes brev som udtryk for, at regeringen har lyttet til Bornholm.

- Af brevet kan jeg se, at der er fokus på Bornholm omkring energiøen og det arbejde, som vi kigger ind i. For mig tømrer brevet fast, at de har hørt budskabet fra Bornholm, og at de arbejder videre med det. Det synes jeg er ret godt, siger han.

TRØST: GRØN EL TILTRÆKKER VÆKST Når regeringen i år vil "" gå i dialog med Bornholms Regionskommune om mulighederne for samplacering af relevante elforbrugende virksomheder i tilknytning til det kommende landanlæg"", lyder det som det, der på Bornholm indtil nu er blevet omtalt som en grøn erhvervspark nær landanlægget.

Sådan mener Jacob Trøst også, at man kan læse brevet. Samtidig siger han, at det i høj grad er op til Bornholm selv at afgøre, om nye virksomheder nær landanlægget også skal danne en samarbejdende erhvervspark, eller om Bornholm hellere vil satse på enkeltstående virksomheder.

- Jeg tror, at ministrene taler om virksomheder, der dels kan have gavn af megen grøn strøm og dels kan ønske at placere sig ved siden af bestemte andre virksomheder, så den ene virksomhed kan bruge den anden virksomheds restprodukt som en ressource.

Det er det, som vi har kaldt en grøn erhvervspark, siger Jacob Trøst.

- Man skal bare altid passe på med at sætte et stempel på noget, for ved at gøre det kan man også udelukke noget. Men det er klart, at en grøn erhvervspark er en af vores muligheder, siger han.

- En anden mulighed er at lave nogle konkrete projekter med en række virksomheder, som vi finder plads til. Men jeg tror, at det mest attraktive for Bornholm er en grøn erhvervspark.

For så er vi mere fleksible og gør os selv mere attraktive.

- Vi kan se, at grøn strøm bliver meget attraktiv.

Så for nogle virksomheder vil det være attraktivt at placere sig så tæt på kilden, at der ikke kommer noget energitab, siger Jacob Trøst.

Regeringen har også før rakt hånden frem, men da foregik det under ministerbesøg på Bornholm.

- Da Morten Bødskov var herovre, spurgte han "" Hvad skal der til? Hvordan kan vi hjælpe jer?"". Derfor er vi også gået i gang med at kortlægge, hvordan vi kan gøre os så attraktiv som muligt for den her type virksomheder, fortæller Jacob Trøst.

S OG M SER EN ERHVERVSPARK Claus Larsen-Jensen (S) og Kirstine van Sabben (M), medlemmer af kommunalbestyrelsen for regeringspartierne Socialdemokratiet og Moderaterne, forstår begge brevet som regeringens tilsagn om hjælp til at skabe en grøn erhvervspark. Begge betragter brevet som meget positivt for Bornholm.

- Det betyder vel et samarbejde om at udvikle en grøn erhvervspark. Sådan vil jeg i hvert fald tolke det. Jeg kan jo ikke vide det, men jeg tolker det som regeringens tilsagn om samarbejde om en grøn erhvervspark, siger Claus Larsen-Jensen.

- Jeg ser brevet som endnu en chance for at udnytte de muligheder, som energiøen vil give for Bornholm, siger han.

Også Kirstine van Sabben forstår ministrenes tilsagn til at handle om en grøn erhvervspark.

- Der står, at regeringen gerne vil samarbejde med kommunen om en grøn erhvervspark.

Det er i hvert fald det, som jeg tænker, når jeg ser det, siger hun.

Kirstine van Sabben fortæller, at adskillige medlemmer af kommunalbestyrelsen har kontaktet folk på Christiansborg for at tale om energiøen og påvirke den vej, som arbejdet med den går.

- Ligesom andre i kommunalbestyrelsen har jeg også prøvet at påvirke mit bagland. I kommunalbestyrelsen er vi enige om at prøve at påvirke de folk, som vi kender på Christiansborg.

Når mange af os gør det, kan det godt få en virkning, siger hun."
2024-01-06 00:00:00,2024 i krystalkuglens skær,Bornholms Tidende,"Bornholms Tidendes chefredaktør Kristoffer Gravgaard kommer langt omkring i sin nytårsleder 30.

december "" Drømmen om 2024"" om forholdene på Bornholm, men jeg vil bare kommentere lidt på krystalkuglens udsigter for Energiø Bornholm og mere udførligt på det sikkerheds-og udenrigspolitiske område.

Hvem med sine sunde sanser i behold vil investere i et landenergianlæg på Bornholm med et tocifret milliardunderskud i sigte? Godnat til den ide.

Og med den aktuelle danske og europæiske selvskabte russofobi bliver det måske heller ikke til noget med havvindmølledelen af projektet.

Jeg ville ønske, at Gravgaard og Bornholms Tidende (og den lokale "" militærhistoriker"" Jacob Seerup) var mere alsidigt oplyst på årsagsforholdet mellem Rusland og USA, EU, England og dets udvidelsesivrige Nato-alliance.

Så her kommer de væsentligste oplysninger til fremtidig brug.

USA og England har provokeret Rusland siden udvidelsen af Nato i 1991 mod øst, og senest meget direkte med dets skjulte tilstedeværelse i Ukraine siden 2008. I 2014 lavede USA/ CIA et kuppet regimeskift, hvor den demokratisk valgte russisk indstillede præsident blev væltet, og en USA-venlig præsident blev indsat i Ukraine.

Siden kom statsminister-skuespilleren Zielinski til magten ved et nyvalg, og da den russisktalende befolkning i Donbas-regionen ville være selvstændig under Ukraine, blev Ukraines hær sat ind imod Donbas-befolkningen med omkring 14.000 dræbte.

Fredsaftaler er blevet lavet, men ikke overholdt af Ukraine, og derfor greb Rusland ind for at få lidt styr på forholdet.

Efterfølgende fredsaftaler er også blevet forkastet af både USA og England.

Man vil ganske enkelt ikke have fred.

Man vil bare have, at Ukraine skal ofre en hel ungdom og sit land, fordi USA vil genere Rusland mest muligt.

Ukraine er allerede tabt, og man indstiller sig allerede på et totalt nedbrud om nogle måneder eller hurtigere. Og som sædvanlig med USA efterlades en nation i opløsning, store dødstab og flygtningestrømme hver gang en krig tabes. Zielinski har allerede sikret sig en luksusbolig i Florida og andre stedet - hvis man i det hele taget lader ham slippe ud af landet.

Gravgaard nævner i sin leder "" det bomstærke Nato"" som en sikkerhedsforanstaltning, men Nato er ved at gå i opløsning.

Tyrkiet har meldt sig ud af Nato, og Ungarn vil åbenlyst ikke mere støtte USA's regimeskiftgesjæft i Ukraine.

Politikerne i USA og EU er komplet ude af kontakt med dets befolkninger, og man kan forudse et folkeligt oprør, hvis der ikke skiftes politiske holdninger.

Det knager i Nato-landenes sammenhold, og det fortsætter, indtil Nato er opløst, og det samme kan ske med selve EU-organisationen.

Det gør det naturligvis ikke bedre, at USA og EU så åbenlyst politisk støtter Israel med dets zionistiske kollektive folkedrab i Gaza og på Vestbredden imod en indespærret befolkning.

Et "" godt nytår"" med sikkerhed og ro? Det skabes naturligvis ikke af et internationalt udvidende og provokerende Nato styret af våbenindustrien i USA.

Ro og sikkerhed vil indebære et krav om, at USA's imperialistiske provokationer på globalt ophører og at USA's administrationer begynder at opføre sig som globalt, kulturelt, politisk og empatisk voksne i stedet for egoistisk at agere dødens købmænd overalt, hvor USA har blandet sig udenrigspolitisk for egen vindings skyld.

Så godt nytår, når dette sker."
2024-01-09 00:00:00,Den grønne fremtid kræver handling nu,Bornholms Tidende,"Ministerbrevet til Bornholm er et godt andet skridt. Nu skal Bornholm i arbejdstøjet for at forme fremtiden vækstmotor.

D et er en markant milepæl for Bornholm, at regeringen, repræsenteret ved hele fire ministre, har rettet sit fokus mod øen i forbindelse med Energiø Bornholm-projektet.

Borgmester Jacob Trøsts gode skridt om at kræve modydelser for øens rolle i Danmarks energipolitik tegner til at bære frugt.

Men nu begynder det sande arbejde.

Bornholm står ved en korsvej, hvor mulighederne for at tiltrække ' grønne' virksomheder nær landanlægget skal omsættes til konkrete, investeringsværdige projekter. Det handler ikke blot om at skabe arbejdspladser; det handler om at forme et bæredygtigt, fremtidsorienteret samfund med en puls af vækst fra havets vind på Sydbornholm.

Vi må dog være realistiske. Bornholms geografiske position og størrelse betyder, at øen ikke umiddelbart er et oplagt valg for enhver type produktion. Derfor er det essentielt, at vi udvælger de rigtige brancher og virksomheder, som kan drage fordel af de store mængder grøn overskudsenergi, der vil kunne være i en grøn erhvervspark. Drømmen om en erhvervspark er både drømmen om at tilbyde afgiftsfri strøm næsten uden nettab, men også et samspil mellem virksomheder i parken, der kan udnytte hinandens spildprodukter og kompetencer.

Det sker ikke af sig selv. Men med den rette kommune, der både markedsfører mulighederne, og sikrer, at virksomhederne ikke kvæles i langsom sagsbehandling og silotænkning, kan vi udrette grønne mirakler.

Uddannelse og kompetenceudvikling bliver afgørende i denne sammenhæng. For at realisere potentialet i de kommende grønne erhverv, skal vi sikre, at det bornholmske arbejdsmarked er udstyret med de nødvendige færdigheder og viden.

Det sikrer vi bedst med levende uddannelser på øen.

Bornholms fremtid ligger i en balanceret tilgang, hvor vi både værner om vores unikke natur og samtidig byder velkommen til innovation og nye industrier. Vores fokus skal være på at skabe et harmonisk samspil mellem miljø, økonomi og samfundsudvikling.

De kommende måneder og år vil kræve beslutsomhed, vision og ikke mindst samarbejde på tværs af sektorer og politiske skel. Kun gennem en fælles indsats kan vi sikre, at Bornholm ikke blot bliver en fodnote i den grønne omstilling, men en aktiv, ledende deltager i skabelsen af en bæredygtig fremtid.

Lad os gribe denne enestående mulighed for at sætte Bornholm på verdenskortet som et eksempel på, hvordan et lille samfund kan skabe store forandringer. For hver beslutning, vi træffer nu, former vi øens vej fremad -mod en grønnere, stærkere og mere klimavenlig fremtid."
2024-01-09 00:00:00,Regeringen træder vande om Bornholms særstilling med energiø,Bornholms Tidende,"Borgmester Jacob Trøst arbejder for at få energiøens landanlæg sidestillet med de kommende energiparker på land, hvor naboer og lokalsamfund vil få 2,5 milliarder kroner i en pulje til kompensation. Borgmesterens brev fra fire ministre giver dog kun et løfte om, at regeringen har hørt, hvad borgmesteren har sagt.

N aboer og lokalsamfund omkring de kommende store energiparker med solceller og vindmøller på land i større stil end hidtil vil få del i en pulje på 2,5 milliarder kroner.

For at lægge land til store anlæg, der kommer til at gribe ind i naturen. Og for at gøre det med kort varsel og med staten direkte inde over en planlægning, der bliver langt hurtigere end normalt, fordi regeringen ønsker mere sol-og vindenergi hurtigst muligt.

Den slags anlæg er der ikke planer om på Bornholm. Til gengæld er arkæologerne allerede i gang med at grave ud og gøre klar til, at det statslige Energinet kan anlægge en kæmpe transformatorstation som det sted, hvor energien fra den kommende Energiø Bornholm skal bringes i land.

Men er man nabo til eller lokalsamfund omkring sådan et anlæg, er der ikke adgang til puljen på 2,5 milliarder kroner. Fordi puljen er forbeholdt anlæg, der producerer energi på land - mens energien fra Energiø Bornholm vil komme fra havet.

Energiøens landanlæg bliver dog mindst lige så stort og indgribende som de landbaserede energiparker. Derfor talte borgmester Jacob Trøst (K) med et brev til regeringen den 22. november for, at naboerne og Bornholm som lokalsamfund bør betragtes og behandles på lige fod med naboer og lokalsamfund til de kommende landbaserede energiparker.

Da fire ministre fra alle de tre partier i regeringen svarede Jacob Trøst den 3. januar, rummede svaret dog ikke nogen løfter af den slags. Som noget nyt gav ministrene tilsagn om at hjælpe kommunen med at trække virksomheder til nær landanlægget, men om borgmesterens ønske om at få del i kompensationspuljen til de kommende energiparker fortalte ministrene kun, at Jacob Trøsts synspunkt var blevet opfattet.

"" Regeringen noterer sig jeres budskaber og overvejelser. Udspillet og konceptet om energiparker fokuserer særligt på energiparker på land"", skrev energiminister Lars Aagaard (M), erhvervsminister Morten Bødskov (S), miljøminister Magnuis Heunicke (S) og minister for byer og landdistrikter Morten Dahlin (V) i deres fælles brev til Jacob Trøst.


TRØST: DER ER FOKUS PÅ OS

Selvom regeringen godt ved, at Bornholm er i en situation for sig selv med et kommende landanlæg, der kommer til at fylde meget uden direkte selv at skabe energi, rummer ministrenes brev intet om, at regeringen vil handle på sin viden.

"" Regeringen er dog opmærksom på, som I skriver i jeres positionspapir, at det er en særlig situation, at Energiø Bornholm producerer store mængder vedvarende energi på havet nær Bornholm"", skriver ministrene blot.

Regeringen vil derimod tage den konsekvens af Bornholms særstilling, at regeringen gerne vil arbejde sammen med regionskommunen om at udvikle erhverv nær landanlægget.

"" Derfor vil regeringen gå i dialog med Bornholms Regionskommune om mulighederne for samplacering af relevante energiforbrugende virksomheder i tilknytning til det kommende transmissionsanlæg"", fortsætter de fire ministrenes brev derefter.

Jacob Trøst lægger vægt på, at ministrene fortæller, at regeringen har "" noteret sig"" Bornholms ønske om at blive stillet lige med de steder, hvor der bliver anlagt energiparker.

- Jeg kan se, at der er fokus på Bornholm.

Jeg har gjort opmærksom på, at Bornholm adskiller sig lidt fra de steder, hvor der kommer energiparker. På den måde, at strømmen herovre vil komme ude fra havet, siger han.

- Derfor har jeg talt for, at vi på Bornholm får noget, der godt kan sidestilles med en energipark, og at vores landanlæg faktisk godt kan betragtes som en energipark, siger han.

I sit brev til regeringen fra november mindede Jacob Trøst blandt andet om, at energiøens landanlæg under andre forhold havde berettiget Bornholm til cirka 500 millioner kroner i kompensation.

"" Energiø Bornholms havvindmølleparker vil sende massive mængder grøn strøm til et stort eltransmissionsanlæg på Bornholm.

Derfor bør energiparker også omfatte Energiø Bornholms VE-baserede anlæg på lige fod med VE-produktion på land, som kommuner og lokalmiljø belønnes for i regeringens udspil (om energiparkerne, red.), skrev Jacob Trøst til regeringen.

"" Havde Energiø Bornholm været omfattet af grøn pulje, ville det bornholmske samfund have været berettiget til en kompensation på cirka 500 millioner kroner. Et beløb, der ville blive endnu større med det nye udspil, hvor gevinster for naboer og lokalsamfund fordobles. Som det er i dag, fordobles gevinsterne dog for alle andre, mens Bornholm forbigås. Det er ikke rimeligt."".

Havde Energiø Bornholm været omfattet af grøn pulje, ville det bornholmske samfund have været berettiget til en kompensation på cirka 500 millioner kroner.

Jacob Trøst."
2024-01-12 00:00:00,Medie: Udbud til energiøen bliver forsinket,Bornholms Tidende,"Energiselskaberne kommer til at vente et par måneder mere på at kunne forberede deres bud på de kommende 3 gigawatt strøm fra havvindvindmøller ud for Bornholm, skriver Ingeniøren.

Regeringen udskyder Danmarkshistoriens største udbud af havvind: 3 gigawatt fra Energiø Bornholm og 6 gigawatt fra havvindmøller andre steder i havet omkring Danmark.

Det skriver fagbladet Ingeniøren, der citerer kilder tæt på regeringen.

"" Ingeniøren erfarer, at ministeriet udskyder udbuddet til et eller andet tidspunkt i foråret. Årsagen er, at forhandlingsparterne endnu ikke er nået til enighed om rammerne for de 6 gigawatt traditionel havvind og 3 gigawatt fra Energiø Bornholm"", skriver Ingeniøren.

Energistyrelsen oplyser til Ingeniøren, at man venter at sætte udbuddet af havvindmøllerne i gang i løbet af foråret.

- Jeg tror kun, at det er et lille bump på vejen. Det er heller ikke sikkert, at de forskellige parter er særlig langt fra hinanden. Der er bare nogle ting at afklare, siger Søren Møller Christensen, direktør i konsortiet Baltic Energy Island, der arbejder med Energiø Bornholm fra lokaler i det tidligere elværk i Rønne.

Søren Møller Christensen fortæller, at han ikke har nogen sikker viden om, hvad udbuddet af havvindmøllerne bliver forsinket af. Han har dog nogle ideer.

- Jeg tænker, at det handler om, at den foreløbige dialog med aktørerne har vist, at der er nogle tvivlsspørgsmål og udfordringer omkring statens medejerskab af de 6 gigawatt andre steder end Bornholm. Og omkring bæredygtigheden, hvor det handler om, at man også skal tænke på havbunden, ikke kun på den grønne omstilling, siger han.

- Jeg tror også, at de forhandler om, hvordan man skal afregne prisen for el fra Energiø Bornholm, hvis Bornholm bliver sin egen priszone i forbindelse med energiøen, siger Søren Møller Christensen.

Han er ikke overrasket over, at der er en del tvivlsspørgsmål at afklare mellem Energistyrelsen og de energiselskaber, der har vist interesse for at byde på havvindmøllerne.

- Der kommer mange spørgsmål, som man ikke har skullet tage stilling til før. Og jeg tror faktisk, at det er meget godt at få afklaret de spørgsmål, før man sender de 3 gigawatt havvind i udbud, siger Søren Møller Christensen.

- Hvis man ikke afklarede de her tvivlsspørgsmål nu før udbuddet, kunne det være, at der slet ikke kom nogen bud. Og skal man i den situation vælge mellem at få udbuddet forsinket og slet ikke at få nogen bud ind, må man tage forsinkelsen, siger han."
2024-01-15 00:00:00,Sidste udkald: Tunnelforening overvejer at nedlægge sig selv,Bornholms Tidende,"Situationen for Foreningen Bornholmtunnel minder om en bokser, som er slået i gulvet af modstanderen.

Kamplederen står bøjet over bokseren og tæller, og sekundanten i ringhjørnet har håndklædet i hånden og overvejer at kaste det ind i ringen.

Spørgsmålet er, om bokseren formår at rejse sig og kæmpe videre, eller om kampen slutter med et nederlag til den slagne kæmper. I en boksekamp kender man svaret inden for få sekunder, i Foreningen Bornholmtunnel kender man det den 25. januar.

Den dag har bestyrelsen indkaldt til ekstraordinær generalforsamling på Rønne Bibliotek. Efter mange års indsats for en fast forbindelse mellem Bornholm og Sverige ønsker både Anne Margrethe Roesen og Karsten Brodersen at stoppe i bestyrelsen. De har ikke energi til at fortsætte. Det har Peter Hansen, men han kan ikke gøre det alene, og spørgsmålet er, om nogen vil komme ham og foreningen til undsætningen, så kampen kan fortsætte, eller om foreningen må kaste håndklædet i ringen og give op.

Medlemmerne har fået direkte besked om, at Foreningen Bornholmtunnel er ved at blive talt ud. Samme budskab fremgår af et opslag på foreningens facebookside, og Peter Hansen gentager det, da Tidende taler med ham om foreningens situation og fremtiden.

- Det er ikke så godt. Vi håber, at vi kan fortsætte, men vi frygter, at vi skal lukke, siger han.

LIDT OP OG NED Med Anne Margrethe Roesen og Karsten Brodersens beslutning om at træde ud af bestyrelsen sidder Peter Hansen alene tilbage, og det dur ikke, siger han, og han er ikke fyldt med optimisme inden den afgørende og potentielt skæbnesvangre generalforsamling.

- Jeg ved ikke, hvordan jeg vurderer chancen. Jeg håber, der kommer nogle, så vi kan fortsætte, men det ser lidt sort ud, siger Peter Hansen.

Det er ikke sådan, at han - eller de snart tidligere bestyrelsesmedlemmer - har mistet troen på ideen. Slet ikke. Det er bare svært at finde nogen, som vil lægge de nødvendige frivillige timer i projektet og foreningen.

- Ideen er blevet bedre og bedre, synes vi. I lyset af klima og krig synes jeg, det ser bedre ud, end det gjorde, da det startede, siger Peter Hansen, som selv har været aktiv i Foreningen Bornholmtunnel i otte år.

I de år er det gået lidt op og ned med interessen for og troen på en fast forbindelse til Sverige.

- Vi har prøvet at gøre noget, blandt andet ved at være til Folkemødet og snakke om en eventuel tunnel til Sverige. Jeg synes, det er gået meget op og ned. Sådan er det vel, lyder det fra Peter Hansen.


BEGYNDTE MED POKÉMON

For Peter Hansen begyndte engagementet i Foreningen Bornholmtunnel efter en bemærkning fra hans søn, mens de var på vej til halloween i Gudhjem.

- På det tidspunkt spillede han meget det der Pokémon på mobilen, og han spurgte, om vi ikke kunne køre over til farmor på Sjælland, for der var mange flere pokémons. Det gik ligesom ikke, men det satte ideen i gang, siger han.

Det er otte år siden, og i dag giver ideen om en tunnel endnu bedre mening end dengang, mener Peter Hansen.

Det skyldes både planerne om Energiø Bornholm og udviklingen inden for elektrificerede køretøjer.

- Den grønne ø og elbiler giver mere brændstof til projektet. Det giver bedre muligheder for en tunnel, for elbiler udleder ikke CO2. Som det er nu, skal der laves udluftningskanaler, men det bliver mindre og mindre aktuelt med elbiler. Eltog har vi også talt om, fortæller Peter Hansen.

Har man mod på at tage kampen op sammen med ham, er man velkommen til at henvende sig eller møde op på den ekstraordinære generalforsamling.

- Den 25. er det knald eller fald. Der finder vi ud af, om vi fortsætter, eller om vi ikke fortsætter, siger Peter Hansen.

Hvis det ikke lykkes at finde nye kræfter til at supplere Peter Hansen, vil foreningen bruge det sidste af sin formue på at nedlægge sig selv. Er der stadig penge tilbage på kontoen, skal de ifølge vedtægterne overdrages til et lignende formål."
2024-01-18 00:00:00,Bornholm vil putte blandede bolsjer i millionaftale med ministeriet,Bornholms Tidende,"Energiø, ældrepleje, udsatte børn og unge, nye erhverv og nye boliger: Kommunen lægger op til at udvikle lidt af hvert med den særlige aftale, som den kan få med Indenrigsministeriet.

Hvad skal kommunen love at udvikle i den aftale om et såkaldt udviklingspartnerskab, som man inden længe skal forhandle om med Indenrigsministeriet? For kommunen består udbyttet af en aftale i, at Bornholm vil være garanteret et fast årligt millionbeløb i fire år fra puljen for vanskeligt stillede kommuner.

Derimod har det indtil nu været uvist, hvilke initiativer kommunen vil tage for også at få ministeriet med på, at en aftale er en god idé.

Lidt blandede bolsjer viste det sig, da økonomiudvalget onsdag sagde god for den plan, der nu bliver køreplanen fort samtalerne med ministeriet: En ny måde at indrette ældreplejen, så man bedre tager højde for, at antallet af ældre vil stige, samtidig med at der bliver færre og færre at ansætte. Ved at tænke hjemmeplejen sammen med plejecentrene. Og ved at diagitalisere og bruge mere teknologi i arbejdet.

At forebygge mere blandt børn og unge, så færre bliver anbragt udenfor hjemmet. Og samtidig se på specialskolerne for at kunne bruge pengene bedst muligt.

Og at udvikle nye arbejdspladser og nye erhverv, frem for alt omkring den kommende energiø. Her er der lagt op til at stille ministeriet "" en samlet erhvervspark"" i udsigt, efter planen ved det kommende landanlæg.

Og endelig i samme åndedrag: At tiltrække flere til at bo, arbejde og betale skat på Bornholm. Blandt andet ved at sikre nye boliger.


MEGET ER I GANG ALLEREDE

Borgmester Jacob Trøst (K) medgiver, at kommunen vil forpligte sig på lidt af hvert over for Indenrigsministeriet.

- Vi spiller på lidt forskellige tangenter.

Jeg tror, at det vigtigste er, at Indenrigsministeriet ser, at vi både har fokus på at effektivisere og på at skabe udvikling, siger Jacob Trøst.

- Det er langt hen ad vejen ting, der allerede er sat i værk. De Små Børns Bornholm er en investering i at forebygge. Vi har også allerede sat de første midler af til arbejdet med energiøen, og vi har vedtaget at omorganisere ældreplejen, siger han.

Handler udviklingsaftalen dermed om, at ministeriet finansierer noget, som I allerede har besluttet? - Ja. Ministeriet har brug for at vide, at det er initiativer, som vi vil stå på mål for. Men selvom vi har vedtaget at omorganisere ældreplejen, er det kun lige startet. Det samme med energiøen, hvor indsatsen også kun lige er startet med et par medarbejdere.

- Så kan der godt komme et større behov for medarbejdere til energiøen senere, og det gør der formentlig også. Den her aftale sætter ikke et antal medarbejdere på, men den sætter tal på, hvad vi gerne vil udvikle, og hvordan vi gerne vil rette vores økonomi op med den budgetsikkerhed, der kommer med sådan en udviklingspartnerskab, siger Jacob Trøst.


HVEM SKAL FORHANDLE?

Når kommunen skal forhandle om en udviklingsaftale med Indenrigsministeriet, godkendte økonomiudvalget onsdag også, at det bliver en sag for borgmesteren og viceborgmester Morten Riis (EL).

Jacob Trøst ved dog endnu ikke, om han faktisk bliver personligt involveret.

- Jeg ved endnu ikke, om vi skal derover fysisk, siger han.

Det handler vel også om størrelsen på det beløb, der er i aftalen med ministeriet. Tør du at overlade de forhandlinger til andre? - Det er administrationen, der står for de indledende drøftelser. Jeg går ud fra, at administrationen fortæller mig, hvad den videre proces er. I forhold til puljen til vanskeligt stillede kommuner spørger direktionen og økonomichefen mig om, hvor stort et beløb vi skal anmode ministeriet om. Og selv hvis vi får et udviklingspartnerskab med ministeriet, vil vi stadig skulle søge penge fra puljen.

Det udelukker vel ikke, at du selv tager over og forhandler med ministeriet om beløbet i en aftale? - Nej, det gør det ikke. Og jeg kunne da godt tænke mig, at vi får det beløb, der svarer til vores ubalance på kommunebudgettet, siger Jacob Trøst.

Er du parat til selv at tage afsted og forhandle? - Ja. Jeg gør det, der skal til, og som administrationen mener vil virke bedst."
2024-01-22 00:00:00,Bornholms Grønne fremtid i fællesskab,Bornholms Tidende,"Samarbejde mellem Østersøens energiøer styrker vækst og lokal inklusion.

Bornholms, Gotlands og Ålands formelle indgåelse i et direkte samarbejde som fremtidige energiøer i Østersøen er en begivenhed, der fortjener stor anerkendelse og opbakning.

Denne alliance, der bliver formaliseret i Mariehamn på Åland, repræsenterer ikke blot en fælles vision om en grøn fremtid, men også et løfte om økonomisk vækst og nye virksomheder, hvor den lokale befolkning spiller en central rolle. Samarbejdets kerne er videndeling og udvikling af nye forretningsområder, med et stærkt fokus på lokalt engagement. Denne tilgang er essentiel for at sikre, at de grønne forandringer, vi står over for, bliver inkluderende og gavnlige for alle på Bornholm. Ved at inddrage borgerne direkte i projekter om vedvarende energi sikrer vi, at transformationen ikke kun er teknologisk og økonomisk, men også social og kulturel.

Det er bemærkelsesværdigt, at samarbejdet vil åbne døre til EU-finansiering, hvilket kan accelerere udviklingen og implementeringen af bæredygtige energiprojekter på øerne. Dette samarbejde mellem Bornholm, Gotland og Åland er et lysende eksempel på, hvordan små øsamfund kan forene kræfterne og gøre en markant forskel i den globale grønne omstilling.

Vores borgmester, Jacob Trøst, fremhæver med rette, at samarbejde er nøglen til succes. Denne alliance viser, at selv små øer kan bidrage betydeligt til den grønne omstilling og finde en balance mellem naturmæssige, sociale og økonomiske behov. Denne tilgang er ikke kun visionær, men også pragmatisk, idet den tager højde for de unikke udfordringer og muligheder, der følger med at være en ø i Østersøen.

Det er også værd at bemærke, at samarbejdet er non-eksklusivt, hvilket betyder, at døren står åben for at arbejde sammen med andre partnere. Denne fleksibilitet er afgørende for at sikre de bedst mulige resultater og den bredest mulige påvirkning af vores indsats.

Som en del af dette banebrydende samarbejde bør Bornholm være stolt over at spille en aktiv rolle i at forme fremtiden for vedvarende energi i Østersøregionen. Med dette initiativ tager vi et stort skridt fremad mod en bæredygtig fremtid, hvor vores ø kan tjene som et forbillede for grøn omstilling og lokalt engagement. Samarbejde og videndeling er nøglen til fremgang, og med denne aftale er Bornholm godt på vej til at realisere sit potentiale som en førende grøn energiø."
2024-02-01 00:00:00,"Ved de, hvor meget vand, der står ved Sose?",Bornholms Tidende,"Mon Energinet og miljømyndighederne egentlig er klar over, hvor meget vand, der står ved Sose?

Der står vand på området ved Sose, hvor Energinet har tænkt sig at placere det landanlæg, de vil bygge som en del af Energiø Bornholm projektet. Der står meget vand! En af forklaringerne er selvfølgelig, at efteråret 2023 har været meget vådt, og at 2024 også er startet gevaldigt vådt. Men det er desværre nok ikke hele forklaringen. For det første er det område, som Energinet har peget på som det foretrukne for placering af landanlægget -sikkert pga. af tætheden til kysten -et område, der er karakteriseret ved ferskvandsdannelser. Det fremgår af den miljøvurdering af hele planen for Energiø Bornholm, som Rambøll har udarbejdet og som netop har været i høring. Samtidig er området et af de steder på Bornholm, som forventes at være i størst risiko for grundvandsstigninger som følge af de igangværende klimaforandringer, og det i en grad, så man i 2050 forventer, at grundvandsspejlet ikke ligger et stykke under jordoverfladen, men derimod på overfladeniveau. Det fremgår af en klimatilpasningplan, som Cowi i 2022 lavede for Bornholm. Altså må området forventes at være dækket af vand i store dele af året inden for en kort årrække.

Mon man i Energinet har overvejet, hvad det betyder for placeringen af Energiø Bornholms transformerstation? Og har man mon overvejet det i kommunalbestyrelsen for den sags skyld? Og har man mon overvejet, hvad de miljømæssige konsekvenser vil være, når man bliver nødt til at gøre noget for at sænke grundvandsstanden i området? Den miljøvurdering af hele Energiø Bornholm planen, som netop har været i høring, fortalte jo med al ønskelig tydelighed, at såfremt der skal foretages grundvandssænkning ifm. etablering af højspændingsstation, så vurderes det at kunne medføre forringelse af vandkvalitet og kvantitet i området.

Ikke mindst, må man formode, fordi der i området som bekendt er en betydelig naturlig forekomst af okker, som risikerer at blive frigjort ved dræning, grundvandssænkning osv. Det har vi smerteligt erfaret i forbindelse med tidligere dræningsprojekter.

Som borger i området og som en der ønsker at passe på vor natur, håber jeg, at både Energinet, som bygherre, og Miljøstyrelsen og Bornholms Regionskommune som myndigheder, tager deres ansvar for miljøet alvorligt i deres iver for at realisere Energiø Bornholm projektet.

Som anført tidligere vil en placering længere mod nord i det totalt udpegede område være at foretrække, idet det nordlige område ligger højere og ikke vil være udfordret i samme omfang med grundvandet. Samtidig kunne det sydlige område, hvor anlægget aktuelt foreslås placeret i stedet være et naturgenopretningsområde, hvor tidligere tiders engarealer med masser af dyreliv etc. kunne genskabes. Ydermere vil alle vore medborgere langs med Søndre Landevej, som aktuelt risikerer at få landanlægget direkte i deres baghave -uden nogen form for kompensation -få det på større afstand og afskærmet af et nyt naturgenopretningsområde.

Det har jeg virkelig svært ved at se ikke er en meget bedre løsning."
2024-02-02 00:00:00,Espersen i Folketinget: Håber at stoppe energiøen,Bornholms Tidende,"For 17 milliarder kroner katastrofer, både på Bornholm og længere ude i verden. Sådan præsenterede Borgerforeningen Energiø Bornholm det store vindmølleprojekt ved et foretræde for Folketingets energiudvalg.

Stop Energiø Bornholm.

Med det klare budskab var Henrik Espersen, Michgael Ellermann og Fridrik Adamsson fra Borgerforeningen Energiø Bornholm torsdag på besøg hos Folketingets energiudvalg.

- Indtil nu har energiudvalget kun hørt om alle lyksalighederne ved Energiø Bornholm.

Vi håber modsat på, at vores besøg kan medvirke til, at projektet bliver stoppet i sin nuværende form, så man må starte forfra, siger Henrik Espersen.

Foreningen ønsker, at strømmen fra de planlagte havvindmøller ud for Bornholm ikke kommer i land gennem et landanlæg på Bornholm. Men at strømmen derimod bliver sendt direkte fra havet til Tyskland og Sjælland.

Derfor slog Borgerforeningen Energiø Bornholm først på samfundsøkonomien, da de tre medlemmer stod over for energiudvalget.

- Man kan spare fem milliarder kroner, hvis man kan halvere længden på kablerne, siger Henrik Espersen.

ET MULIGT MILITÆRT MÅL? De tre bornholmere talte også om sikkerheden omkring både vindmøllerne og landanlægget.

- Putins u-både sejler under vandet det sted, hvor vindmøllerne skal stå. Og Forsvarets Efterretningstjeneste gik i december ud med en trusselsvurdering, hvor de skriver, at et bombeangreb mod en transformerstation på Bornholm vil skabe så stor en chokvirkning, at det vil efterlade flere EU-lande uden strøm i flere dage, siger Henrik Espersen.

Et russisk angreb mod transformerstationen på Bornholm vil være et angreb mod et NATOland og aktivere NATO's musketered på samme måde, som et angreb på Eiffeltårnet vil det. Er det realistisk? - Det håber jeg ikke, men i både Sverige og Norge forbereder man sig på det. Sverige flytter 4.000 soldater til Gotland for at sikre sig mod et russisk angreb. Og myndighederne siger til svenskerne, at de skal forberede sig på krig.

- Vi beder sådan set selv om det, hvis vi anlægger energiøen, sådan som det nu er tænkt, siger Henrik Espersen.

MÅSKE RUSSISK SPIONSKIB Borgerforeningen Energiø Bornholm præsenterede desuden Folketingets energiudvalg for et foto, som Henrik Espersen har taget.

Billedet viser et fartøj i Østersøen - og en helikopter, der hænger i luften over skibet.

"" Russisk spionskib over tyske elkablers samløb syd-vest for Bornholm"", lyder billedteksten.

Kan I dokumentere, at skibet her er et russisk spionskib? - Det er der i hvert fald en fra Forsvarsakademiet, der har beskrevet det som i en TV 2-udsendelse om sådanne skibe. Russerne hævder, at det ikke er et spionskib, siger Henrik Espersen.

Men kan I dokumentere, at det er et spionskib? - Ikke ud over hvad en ekspert fra Forsvarsakademiet har sagt til TV 2, og hvad Berlingske også har skrevet. Hvis vi skal have håndgribelige beviser på det, har vi heller ikke en chance den dag, hvor der sker noget, siger Henrik Espersen.

"" BRINT KRÆVER KONSTANT EL"" Borgerforeningen Energiø Bornholm fortalte også Folketingets energiudvalg, at overskydende elproduktion fra dage med megen blæst vil være "" uegnet til power-to-x"", altså brintproduktion.

Det er ikke alle eksperter dog enige i.

- Fagbladet Ingeniøren skrev den 18. december om et power-to-x anlæg i det nordvestlige Kina, der er fem gange større end power-to-x anlægget i Aabenraa, siger Henrik Espersen.

- For kineserne er det en hårfin balance, som de kun kan holde ved en konstant tilførsel af el til power-to-x anlægget.

- Når Ingeniøren skriver om det, må der i hvert fald være en usikkerhed. Jeg tror også, at de er mere uvildige end brintproducenten i Aabenraa, siger Henrik Espersen.

MISVISENDE VISUALISERING "" Er høringer og information til borgerne en skueproces?"" spurgte Borgerforeningen Energiø Bornholm også i sin Power Point-præsentation til energiudvalget.

Mener I, at det har været en skueproces på Bornholm? - Vi kan i hvert fald ikke få at vide, hvordan projektet med energiøen er startet. Er det noget, som Winni Grosbøll har siddet og aftalt med (tidligere klimaminister, red.) Dan Jørgensen? siger Henrik Espersen.

- Som forretningsmand må jeg i hvert fald sige, at der ikke har været nogen forretningsfolk til stede, siger han.

Foreningen gjorde også energipolitikerne opmærksomme på visualiseringerne af de kommende havvindmøller.

- Vi sigter også til, at visualiseringerne af havvindmøllerne set fra land ikke viser de røde og gule markeringer, der skal være på vindmøllerne for at advare skibstrafikken - De røde og gule lys på møllerne vil kunne ses fra land, men de er ikke på visualiseringerne.

Derfor er de misvisende, siger Henrik Espersen."
2024-02-03 00:00:00,Energinet passer på grundvandet under energiøen,Bornholms Tidende,"Energinet svarer igen. Vi har styr på naturen på Sydbornholm.

I torsdagens udgave af Bornholms Tidende spørger Jens-Otto A. Sonne retorisk, om vi i Energinet ved, hvor meget vand der står i området, og om området af samme grund nu egentlig også er velvalgt. Det er et godt og relevant spørgsmål, særligt i denne meget våde vinter.

Valget af området ved Sose, syd for Aakirkeby, er udvalgt efter en lang og møjsommelig proces. Det skal leve op til en lang række kriterier for at være velegnet. Det er ikke nogen let opgave at placere en station af den størrelse, og det kan ikke gøres uden at påvirke nogen. Desværre påvirker det en række lodsejere, hvis ejendomme vi bliver nødt til at overtage, men også en række naboer der får stationen i deres lokalområde. De er helt forståeligt bekymrede for, hvordan stationen kommer til at påvirke dem. Det ville være tilfældet, uanset hvor vi placerer stationen på Bornholm - det er uundgåeligt, at et byggeri af den størrelse vil påvirke nogen.

Når valget så er faldet på området ved Sose, skyldes det en række faktorer, der samlet set gør området til det bedst egnede. Det er beliggende tæt på havet, og dermed vil kablerne, der skal forbinde stationen til vindmøllerne og de danske og tyske elnet, være kortere og genere færre lodsejere.

Området består primært af landbrugsjord.

Derfor er der relativt få beskyttede naturinteresser. Energinet har brugt over et år på at kortlægge plante- og dyreliv for at få et præcist billede af hele området.

Jens-Otto A. Sonne rejser også bekymringen om forekomsten af okker i undergrunden i området. Energinet har lavet geotekniske og geofysiske undersøgelser af hele området for at få et godt indblik i, hvordan undergrunden er sammensat. Det er vigtigt for, at vi kan planlægge placeringen af stationen og de efterfølgende anlægsarbejder.

Vores undersøgelser bekræfter, at området indeholder skifer, som indeholder mineralet pyrit - også kendt som svovlkis. Hvis pyrit udsættes for ilt, for eksempel hvis jorden drænes, udvikler det okker, der er skadeligt for vandmiljøet, hvis det udledes i vandløb. Det er et kendt fænomen i området, hvor dræning og udvikling af okker tidligere har farvet Risebækken orangerød.

Risikoen for udvaskning af okker er en kendt problemstilling, som kan håndteres ved at bruge bestemte teknikker under arbejdet - for eksempel at grundvandet opsamles og renses, inden det udledes. Det er sammen med grundvand generelt et emne, der behandles grundigt i den miljøkonsekvensrapport, som er en del Miljøstyrelsens miljøvurdering af selve projektet. Her vil der være en række krav til anlægsarbejdet, så grundvand og vandløb ikke lider skade.

Vi deler i Energinet Jens-Otto A. Sonnes ønske om at passe på naturen på Bornholm. Når stationen er etableret, vil der være store områder til beplantning og rekreative områder, der vil bidrage til biodiversiteten i området.

Forhåbentlig vil det blive et område, der også kan benyttes af lokale og gæster og være med til at fortælle historien om Energiøen.

Samtidig vil hele Energiø Bornholm projektet bidrage til den grønne omstilling af Danmark og Europa med grøn strøm til over 3 millioner husstande."
2024-02-03 00:00:00,Miljøproblemer forsvinder ikke ved at blive fortiet!,Bornholms Tidende,"Jens-Otto A. Sonne spørger i Bornholms Tidende den 1. februar 2024 om Bornholms kommunalbestyrelse mon er klar over, hvor meget vand, der står dér, hvor Energinet ønsker at placere højspændingsstationen for Energiø Bornholm? Og om man er klar over de grundvandsstigninger, som man forventer i området som følge af de galopperende klimaforandringer? Og om kommunalbestyrelsen er klar over, at det ifølge den miljøvurdering, som et konsulentfirma har foretaget for Energistyrelsen for Planen for Energiø Bornholm, formentlig vil føre til miljøproblemer, hvis man bliver nødt til at foretage grundvandssænkning i forbindelse med etableringen af landanlægget? Jeg kan naturligvis ikke svare på hele kommunalbestyrelsens vegne, men jeg kan fortælle, at vi i Enhedslisten gjorde opmærksom på dette, da kommunalbestyrelsen i december 2023 behandlede kommunens høringssvar på den miljøvurdering, som Energistyrelsen havde fået foretaget af den samlede plan for Energiø Bornholm. Ikke alene gjorde vi opmærksom på det. Vi mente også, at kommunalbestyrelsen, som miljømyndighed burde fremhæve dette i sit høringssvar, og derfor stillede vi ændringsforslag til udkastet til høringssvaret. Men ak. Et flertal i kommunalbestyrelsen, bestående af Konservative, Socialdemokratiet, Dansk Folkeparti, Kristendemokrater og Moderaterne foretrak, at Bornholms Regionskommune skulle forholde sig tavse om dette forhold.

Nu er det jo ikke sådan, at problemer forsvinder, blot ved at blive fortiet. Så vi må jo sætte vores lid til, at Energinet som bygherre og Miljø- og Energistyrelserne som statslige myndigheder griber sagerne anderledes seriøst an, så vi ikke lander i en situation, hvor vores vandmiljø bliver yderligere truet pga. uforståelige fortielser."
2024-02-03 00:00:00,Opfindere lancerer bornholmsk robotbåd,Bornholms Tidende,"Jacob Brömauer fra Porsches innovationsafdeling og Søren Femmer Jensen står bag selskabet Sensemakers nye robotbåd, der skal løse maritime specialopgaver med nyudviklet computerstyret udstyr.

Søren Femmer Jensen var på programmet, da Erhvervsfremmestyrelsen besøgte Bornholm torsdag formiddag, og det skyldes, at han sammen med sin virksomhedspartner, den tyske ingeniør Jacob Brömauer, har fået hjælp til at udvikle et computerstyret overfladefartøj, der kan måle vandkvalitet over længere perioder og med næsten lige så stor præcision som en laboratorieprøve.

De to iværksættere er baseret i Nexø og kalder sig Sensemakers. Det skyldes at deres robot-båd - også kaldet en USV - pirmært foretager målinger via sensorer. USV står for unmanned surface vehicle (ubemandet overfladefartøj, red.).

Søren Femmer er cand. merc. og har tidligere arbejdet med start-ups og innovationsprojekter på Bornholm, mens medstifteren Jacob Brömauer, der bosatte sig i Østermarie med sin familie for tre år siden, har en fortid på blandt andet Porsches innovationsafdeling i Sydtyskland.


VI KAN MÅLE OVER TID

Jacob Brömauer er elektroingeniør og ekspert i mechtronics og prototypeudvikling med software og hardware-design. Han bruger blandt andet en laser-svejser til fremstilling af prototyper, som også har været instrumentalt i udviklingen af robot-båden. - Jacob udvikler Sensemakers netværksystemer og elektronikkomponenter som er specialdesignet til brug i det maritime miljø robot-båden er halvanden meter lang og kan måle på blandt andet vandkvalitet og ser iltmætning, klarhed, temperaturens pH-værdi, klorofylindhold og andet. Data sendes via robot-båden til firmaets server, hvorfra resultaterne kan aflæses med det samme.

- Og så har den også kamera på, så den kan se efter fisk og planter på havbunden, siger Søren Femmer.

Robotbådens målinger kan ikke erstatte en laboratorieprøve, men fartøjet har til gengæld nogle styrker, som en laboratorieprøve ikke er i besiddelse af, siger Søren Femmer.

- Vi kan være til stede over en lang periode. Vi kan sejle over det samme sted en gang om dagen eller en gang om ugen, og så kan vi se udviklingen over tid. Det kan godt være, at en laboratoriemåling er fem procent mere præcis end det, en optisk sensor kan se, men vi kan vise en udvikling over tid.

USV""en fra Sensemaker kan også sættes op til at måle på eksempelvis kvælstof og coli e.

- Men kvælstofsensoren er meget dyr, så det er ikke sikkert vi kommer til at sejle særlig meget med den, siger Søren Femmer. Han fortæller, at Sensemakers ser konsulentfirmaer, naturmiljøprojekter og vindmølleenergisektoren som sine primære kunder.

- Rådgivende ingeniører er en vigtig målgruppe for os. Både i forhold til at tage generelle vandmiljømålinger i forbindelse med forundersøgelser til byggerier, men også i forhold til de vindmøllefirmaer, der laver kunstige rev, tangproduktion og muslingebanker som en del af områderne. Og der vil vi kunne dokumentere om disse rent faktisk har en positiv effekt på biodiversiteten.


KLAR TIL START

Sensemakers befinder sig stadig på udviklingsstadiet, men Søren Femmer sigter efter at tage hul på de første opgaver i løbet af foråret.

Her vil firmaet også være klar med det dockingsystem, som robot-båden skal benytte til genopladning.

- Vi håber, man begynder at lave noget mere omkring havmiljøet i Østersøen. Vi arbejder på at blive en del af nogle projekter, hvor man laver maritim naturgenopretning eller kystbeskyttelse, hvor du også laver levesteder for havnatur. Her kan vi være med til at dokumentere, hvad der foregår, siger Søren Femmer, der torsdag fik fortræde for Erhvervsfremmestyrelsen, fordi Sensemakers har fået støtte fra Erhvervsfremmestyrelsen støtteordning Erhvervsfyrtårnet som et godt eksempel på en start up-virksomhed i periferien af den kommende Energiø.

- Vi har haft en DTU-software-programmørstuderende tilknyttet som praktikant i et halvt år, igennem Erhvervsfyrtårnet som er finansieret Erhvervsfremmestyrelsen. Han var i praktik hos os i et halvt år, og var så glad for os, at han skrev sit speciale hos os også, så vi har haft glæde af ham i et helt år.

Sensemakers arbejde med udviklingen af USV""en har fået støtte af Den Dansk Maritime Fond og Innovationsfonden.

Vi kan være til stede over en lang periode. Vi kan sejle over det samme sted en gang om dagen eller en gang om ugen, og så kan vi se udviklingen over tid.

Vi håber, man begynder at lave noget mere omkring havmiljøet i Østersøen. Vi arbejder på at blive en del af nogle projekter, hvor man laver maritim naturgenopretning eller kystbeskyttelse, hvor du også laver levesteder for havnatur."
2024-02-05 00:00:00,Robotbåden er et billede på vores fremtid,Bornholms Tidende,"Fra robotbåd til energiø - en vej for øens vækst.

B ornholmske Sensemakers' udvikling af en robotbåd til maritime specialopgaver er et fremragende eksempel på, hvordan Bornholm kan og skal positionere sig i fremtiden.

Iværksætterne Søren Femmer Jensen og Jacob Brömauer har med deres innovation ikke blot skabt et spændende produkt, men også demonstreret en model for, hvordan Bornholm kan udnytte sin unikke position.

Med milliardinvesteringer i vindmøller, statsstøtte og universitetsuddannelser inden for rækkevidde er det afgørende, at vi på Bornholm griber mulighederne og skaber værdi for disse store projekter. Sensemakers' robotbåd, der kan udføre præcise vandkvalitetsmålinger, er et eksempel på, hvordan lokal innovation kan bidrage væsentligt til større, bæredygtige projekter.

Denne type initiativ viser vejen for en økonomi, der ikke kun overlever, men trives gennem opfindsomhed og samarbejde.

Når vi tænker på Bornholms fremtid, skal vi ikke kun fokusere på traditionelle industrier, men også på at udnytte øens potentiale som et centrum for grøn teknologi og innovation.

Partnerskabet mellem Femmer og Brömauer, kombineret med Brömauers erfaring fra Porsches innovationsafdeling, understreger vigtigheden af at tiltrække og bevare talenter på øen.

Deres samarbejde med DTU og støtten fra Erhvervsfremmestyrelsen er eksempler på, hvordan netværk og ressourcer kan spille sammen til fordel for lokale projekter.

For Bornholm er det afgørende at finde sin niche i denne hurtigt skiftende verden. Vi lever allerede godt af imponerende opfindelser fra blandt andre Jensen, Hasle Refactories og Beck-Pack. Ved at støtte og udvikle innovative projekter som Sensemakers' robotbåd, kan vi sikre næste kapitel af fortællingen om øens relevans og succes i en tid præget af teknologisk udvikling og grøn omstilling.

Dette kræver en proaktiv tilgang fra både erhvervsliv og lokale myndigheder. Vi må være villige til at investere i og fremme projekter, der har potentialet til at forme Bornholms fremtid.

Det handler ikke kun om økonomisk gevinst, men også om at være en del af løsningen på globale udfordringer som klimaforandringer og miljøbeskyttelse.

Sensemakers' robotbåd er et lysende eksempel på, hvordan Bornholm kan blive en del af en større, global bevægelse mod bæredygtighed og innovation. Ved at omfavne sådanne projekter kan vi sikre, at Bornholm ikke blot følger med tiden, men leder vejen fremad."
2024-02-06 00:00:00,Myndighederne tvivler: Energiøen taget ud af plan,Bornholms Tidende,"Det kan ikke betale sig at byde på opgaven om Energiø Bornholm. Sådan lyder myndighedernes nuværende vurdering, og energiøens planlagte 3 gigawatt strøm regnes derfor ikke længere med i Energiministeriets klimafremskrivning. En naturlig proces, der ikke får alarmklokkerne til at ringe, lyder det fra Søren Møller Christensen.

Energiøen på Bornholm er ikke rentabel.

I hvert fald ikke som det ser ud lige nu, lyder vurderingen fra Energiministeriets departement. Faktisk vurderes det økonomiske aspekt lige nu så usandsynligt, at man har skrevet de 3 gigawatt fra Energiø Bornholm ud af det centrale forløb i den kommende klimafremskrivning fra Klima-, Energi-og Forsyningsministeriet. Det skriver mediet Energiwatch.

"" Det politisk aftalte støtteloft ligger under det estimerede støttebehov, hvorfor Energiø Bornholm, jf. den metodiske betragtning om økonomisk rentabilitet for udvikler, ikke vil indgå i grundforløbet til KF24,"" står der i det såkaldte sektorforudsætningsnotat til Klimafremskrivningen 2024, der aktuelt er i høring.


ALARMKLOKKERNE RINGER IKKE

Men selvom udmeldingen kommer i kølvandet på nyheden om, at udbuddet til energiøen i januar måtte udskydes, så ringer alarmklokkerne ikke hos Søren Møller Christensen, direktør i Baltic Energy Island, der arbejder med Energiø Bornholm.

- Nej, det gør de ikke. Man anerkender, at udviklerne, Ørsted, Vattenfall osv., har nævnt, at der er nogle ting i måden, man afregner strømmen på, som de er bekymret for. I skal kigge på det her, før det bliver rentabelt for os at byde, siger udviklerne. På den eksisterende lovgivning er der nogle udfordringer i forhold til, hvordan man kan få sikkerhed for at komme af med strømmen i Tyskland, siger Søren Møller Christensen.

Han tilføjer, at det er nogle af de samme årsager, som har været med til at udskyde udbuddet.

- Det hænger sammen med de ting, der kom ind i markedsdialogen. Og min holdning er, at det er afgørende, at man får styr på de ting, så der også er nogen, der byder.

Mine alarmklokker ville ringe, hvis der ikke var nogen, der sagde, at der skulle gøres noget ved de her ting. Hvis man bare kørte på, som om intet var hændt, ville man jo ende i en situation, hvor ingen byder på opgaven.


POLITISK OPBAKNING

Det er også vigtigt at understrege, at klimafremskrivningen ikke er et politisk dokument, mener Søren Møller Christensen.

- Det er et embedsdokument, hvor man ud fra nogle objektive kriterier kigger på det.

Og hvis man gik i udbud nu, med de eksisterende priser på el og materialer og den eksisterende lovgivning, vurderer man, at ingen af de her projekter er rentable, forklarer Søren Møller Christensen og fortsætter: - Men jeg er meget tryg ved, at der er et stort politisk flertal, der har sagt, at det her skal lykkes. Når man læser forliget, der blev lavet om Energiø Bornholm, så har de politiske partier jo givet hinanden hånd på, at hvis der er behov for flere midler i støtte, så finder de det. Det er et udtryk for den opbakning, der er til projektet, siger direktøren i Baltic Energy Island.

Søren Møller Christensen ser det snarere som helt naturligt, at der er nogle udfordringer, når man arbejder med et ' nyskabende projekt', som han kalder energiøen.

- Det er en nyskabelse at afregne strøm på den måde, og der arbejdes på at finde en sikker måde at sælge strøm på tværs af lande.

Om vi så ser ind i et halvt eller helt års forsinkelse, er for mig at se underordnet. Det vigtigste er, at man gør arbejdet ordentligt.

Foruden Energiø Bornholm, vurderer Energiministeriets departement heller ikke, at flere af de øvrige projekter er rentable. Alt i alt er det kun 4 ud af 13 GW havvind fra de kommende udbud, som regnes med i klimafremskrivningen, skriver Energiwatch.


FAKTA

Klimafremskrivningen (tidligere Basisfremskrivningen) er en teknisk, faglig vurdering af, hvordan udledning af drivhusgasser samt energiforbrug og energiproduktion vil udvikle sig i perioden frem mod 2030 under forudsætning af et såkaldt "" Frozen Policy"" scenarie.

"" Frozen Policy"" betyder, at udviklingen er betinget af et "" politisk fastfrossent"" fravær af nye tiltag."
2024-02-06 00:00:00,Minister slår fast: Bornholm spiller central rolle,Bornholms Tidende,"Erhvervsminister Morten Bødskov (S) besøgte mandag Bornholm, hvor der særligt var fokus på én ting.

"" Bornholm skal være et grønt knudepunkt med Energiø Bornholm som centrum for den grønne udvikling"".

Det skriver Erhvervsministeriet i en pressemeddelelse.

Morten Bødskov mødtes med blandt andre borgmester Jacob Trøst (K) og direktør i Baltic Energy Island, Søren Møller Christensen, hvor det blev drøftet, hvordan man sikrer, at Bornholm udnytter det store potentiale for vækst og udvikling, som følger i kølvandet på energiøen.

- Danmarks grønne styrkepositioner er eftertragtet rundt om i verden. Men vi må ikke sove i timen.

Netop derfor har vi som regering også gjort meget for at sætte endnu mere tryk på den grønne omstilling og udviklingen af grønne løsninger. Her spiler Bornholm en central rolle. For det er et skoleeksempel på, hvordan den grønne omstilling også skaber vækst og arbejdspladser.

I dag tager vi næste skridt, som kan blive en vigtig byggesten i Bornholms udvikling, og et stærkt bidrag til Danmarks grønne styrkeposition, lyder det fra Morten Bødskov, der bliver fuldt op af Trøst i pressemeddelelsen: - Bornholm står overfor en unik mulighed, som potentielt kan forandre og udvikle hele øen. Den mulighed ønsker vi at gribe. Aftalen om energiparker er et vigtig skridt i den rigtige retning, hvis Energiø Bornholms fulde potentiale skal indfries. Vi ser frem til en konstruktiv dialog om, hvordan statsligt engagement og kompensation til naboer og lokalsamfund kan bidrage til en grøn erhvervsudvikling og et bæredygtig samfund, siger Jacob Trøst. jdm."
2024-02-07 00:00:00,Søren arbejder for at få Bornholm midt ind på dansegulvet som energiø,Bornholms Tidende,"Østersøen kommer til at lægge hav til tre energiøer - Bornholm, Åland og Gotland. For nyligt indgik de tre øer en samarbejdsaftale, som er døbt Three Islands Initiative. Og det vil hjælpe med at placere Bornholm centralt i regionens energisatsninger, mener direktøren for Baltic Energy Island, Søren Møller Christensen.

Hvad er Baltic Energy Island for dem, der ikke kender jer? - Baltic Energy Island er et bornholmsk erhvervsfyrtårn, der har til formål at sikre, at energiøen på Bornholm kommer til at skabe vækst i virksomheder og give kompetencer til studerende og arbejdskraft på Bornholm, men også generelt i hele Danmark. Så vi har både et lokalt ben, som handler om arbejdspladser og uddannelse på Bornholm, og så har vi et nationalt ben, der handler om at gøre energiøer til en ny dansk styrkeposition, så danske virksomheder kan leve af at bygge energiøer andre steder i verden også.

- Og sammen med regionskommunen og det konsortium af virksomheder, der står bag os som organisation, har vi arbejdet for at få samarbejdsaftalen Three Islands Initiative op at stå, som er en aftale, der er indgået mellem de tre politiske størrelser på øerne - Bornholm, Åland og Gotland.

Hvorfor giver den samarbejdsaftale mening? - Åland og Gotland arbejder også på at blive energiøer. Det er bare nogle forskellige ting, man kan på de tre øer. Ambitionen nu er at se, hvad har vi af erfaringer nu og så definere nye projekter sammen, så vi kan trække nogle penge til øerne og starte den udvikling, som vi har behov for på alle tre øer.

- Åland og Gotland ligner også Bornholm ved at være øer, der ligger lidt for sig selv ude på havet. Vi kender det på Bornholm, hvor vi ligger lidt langt væk fra resten af Danmark. Der er ikke engang plads til os på nogle danmarkskort, hvor vi enten bliver flyttet til Læsø eller Lolland. Men med de ting, der kommer til at ske de kommende år, er vi lige pludselig i midten af det hele, når vi taler om energi.

- Hvis man bruger en dansemetafor, så har vi stået lidt ude på sidelinjen og kigget på, at alle de andre har ført sig frem - Helsinki, Stockholm, København, de kører rundt inde på dansegulvet - og lige pludselig bliver spotlightet rettet mod os. Så står vi pludselig midt på dansegulvet. For med den energi, som vores energiø kan skabe, kommer festen til at få sit udspring fra os. Og vi vil ikke bare være EUs stikkontakt. Vi vil være et sted, som andre vil investere i, så vi kan tiltrække arbejdspladser og uddannelser til Bornholm. Samme drømme har de på Gotland og Åland, så nu har vi et nyt skæbnefællesskab.

Hvad får aftalen mere specifikt af betydning for Bornholm? - Det ene er den viden, der findes allerede, hvor de andre kan noget, vi ikke kan og den anden vej. Det kan vi udveksle, og ved at vi er tre øer, der går sammen, er det meget nemmere at tiltrække penge til investeringer på øerne, hvad enten det er fra EU, eller det er energiselskaber, som gerne vil investere rundt om i Østersøen. Derudover har alle også en relation til projektet The Baltic Sea Hydrogen Collector, som har opnået høj investeringsstatus i EU, fordi det er vigtigt for den europæiske energisikkerhed i en grøn fremtid. Det kommer til at forbinde Finland, Sverige, Åland, Gotland og Bornholm med Tyskland med grøn energi. Så det er et projekt, som alle tre øer skal forholde sig til og arbejde sammen med. Og dér gør det os også meget stærkere at kunne gøre det sammen.

Hvad har været den største udfordring i din tid som direktør for Baltic Energy Island? - Den største opgave er at bygge en ny organisation op, der spiller alle andre gode. Baltic Energy Island er jo skabt til at være et bornholmsk erhvervsfyrtårn, som kan løfte os alle sammen, og det synes jeg faktisk allerede, at vi er lykkedes med. Men er der stadig meget at nå, inden energiøen efter planen er klar i 2030 eller 2031.

Hvor mange arbejdspladser vil det betyde for øen, og er der nogen faggrupper I har særligt brug for? - Det er jo et superinteressant spørgsmål.

For hvis vi ingenting gjorde, så ville der måske komme 150 arbejdspladser. Men hele ambitionen med det, vi arbejder med, er jo at få bygget en masse erhvervsliv op omkring det, så de jobs der kommer bliver lokale jobs og ikke folk, der flyver ind og ud og udnytter det potentiale, som kommer med grøn strøm på Bornholm.

Og så er målet 1000 jobåbninger og dermed skatteborgere på Bornholm, som kommer direkte fra det her.

Der vil både være brug for rigtig mange faglærte, som har kompetencer indenfor de her felter, men målet er også noget, der er koblet til hele videns- og testudviklingen. Ambitionen er jo at gøre Rønne Gml. Elværk til et innovationscollege, hvor der kommer studerende og forskere over og bor, og at det spiller ind varigt, så vi fremover vil få dele af videregående uddannelser til Bornholm, både ingeniører og andre typer af uddannelser, som kan bidrage til at løfte innovationsniveauet i det bornholmske erhvervsliv og styrke uddannelsestilbuddene på øen. De grønne kompetencer bliver afgørende i hele Europa - og det bliver en af vores store opgaver at tiltrække den arbejdskraft, vi har behov for.

Hvad bruger du din energi på, når du ikke arbejder med energiøen? - Så er jeg familiemenneske og kan lide at rejse med familien, men jeg cykler også og nyder naturen."
2024-02-07 00:00:00,"Energiø Bornholm: Handling bag ordene, tak",Bornholms Tidende,"Usikkerhed omkring energiøen kræver politisk handling og klarhed.

E

nergiø Bornholm, et projekt med potentiale til at være en klimamæssig game-changer, står nu over for en betydelig udfordring. Med Energiministeriet fjernelse af projektets 3 gigawatt strøm fra den kommende klimafremskrivning, rejser der sig alvorlige spørgsmål om politikernes engagement og projektets realitet.

Det er bekymrende, at et projekt af denne kaliber - tilsyneladende støttet af et bredt politisk flertal - nu synes at hænge i en tynd tråd. For Bornholms borgere og erhvervsliv, som har investeret tid, håb og ressourcer i visionen om Energiø Bornholm, er denne udvikling ikke blot skuffende, men også dybt problematisk.

Det centrale spørgsmål er, hvorfor vi skal investere vores samfund og liv i realiseringen af energiøen, hvis de positive klimaeffekter og den økonomiske bæredygtighed er så usikre, at de ikke engang indgår i ministeriets egen fremskrivning? Dette skaber en følelse af usikkerhed og manglende tillid til projektets fremtid.

Denne usikkerhed omkring Energiø Bornholms fremtid bør mane til politisk handling. Det er afgørende, at politikerne ikke blot ytrer støtte til projektet, men også aktivt arbejder for at sikre dets levedygtighed og realisering. Det indebærer en seriøs revurdering af økonomiske modeller og en justering af støtterammerne.

Den nuværende situation omkring Energiø Bornholm illustrerer et større problem i klimapolitikken: store visioner og løfter, der falder til jorden, når realiteterne banker på døren. For at opnå reel bæredygtig udvikling og klimaforbedringer er det ikke nok med smukke ord og aftaler. Vi har brug for konkret handling, sikker finansiering og gennemsigtige planer, som kan stå distancen, selv når udfordringer opstår.

For Bornholms del er det essentielt, at Energiø Bornholm ikke ender som en kuldsejlet drøm. Øens fremtid - økonomisk, miljømæssigt og samfundsmæssigt - kan hænge tæt sammen med succesen af dette projekt. Det er derfor afgørende, at politikerne på alle niveauer tager ansvar og handler med den nødvendige alvor og forpligtelse, der skal til for at omdanne Energiø Bornholms visioner til virkelighed.

Som borgere og som en del af et lokalsamfund, der står over for store klimamæssige og økonomiske udfordringer, forventer vi, at vores politikere handler med samme grad af alvor, som de taler om klimaforandringer og bæredygtig udvikling. Energiø Bornholm kan og bør være et fyrtårn for grøn omstilling, men kun hvis ord omsættes til handling."
2024-02-08 00:00:00,"Larsen-Jensen om energiøen: Ro på nu, Bornholm!",Bornholms Tidende,"Claus Larsen-Jensen (S) tror stadig på, at Energiø Bornholm bliver til noget.

Denne uges store historie er, at nu er der nok tvivl om Energiøen overhovedet bliver en realitet. Forsiden og lederen i Bornholms Tidende.

Og alle de skeptiske er der også med tvivlen. Det er ikke ukendt, at en sådan tvivl altid rejses ved alle store og små nye projekter på Bornholm. Først er der skepsis: Mon det bliver til noget. Så bliver det til: Det lykkes nok ikke, men vi venter og ser. Går det galt så lyder det: Hvad sagde jeg. Lykkes det, så lyder det: Nå, det var nu meget godt.

Det er vel naturligt, at der rejses spørgsmål, når projektet er så gigantisk stort. Selvfølgelig skal staten og private aktører have fokus på økonomien og andre udfordringer i et så gigantisk projekt.

Min anbefaling er: Ro på nu Bornholm.

Staten har sat et stort projekt i søen.

17 mia. statslige kroner. Private investorer skal kunne lave en forretning ud af etableringen af havvindmøllerne, og debatten ligger i forbindelse med et udbud med masse omkostninger, der skal tages stilling til. Det giver selvfølgelig en diskussion. Ingen kan selvfølgelig give garantier for investeringer, som man ikke selv beslutter, men hold nu fast i følgende fakta, udover det store statslige engagement. Der bliver tale om elproduktion til tre mio. husstande. Vi har to mio. husstande i Danmark. Energiøen skal levere grøn strøm til Sjælland og Tyskland. Det passer helt ind i den plan EU har, med tilslutning af Danmark, om vindenergi og brint/grønne brændstoffer. Energiøen indgår i den store plan for havvindmøller i Østersøen.

Staten, Regering og Folketing og store virksomheder arbejder for det. Der er planer om et brintrør gennem Østersøen, som giver mening til, at der skal produceres grønt brændstof på Bornholm af overskydende el. Det er samtidig en helt central del af Bornholms nye udviklingsmuligheder.

Fire ministre i regeringen har meldt til Bornholms Regionskommune, at regeringen vil fremme, at Bornholm som led i loven om Energiparker skal kunne tiltrække grønne virksomheder. Det giver jo kun mening, hvis der er en energiø.

Lea Wermelin, som er Socialdemokratiets ordfører på området, siger, at det er ikke disse ryster, der lyder blandt ordførerne, der forhandler herom. Erhvervsminister Morten Bødskov var på Bornholm i mandags den 5. februar, hvor vi, borgmesteren m.fl., var i Rønne Havn på Vindmøllepladsen for netop at tale om perspektiverne.

Bornholm skal ikke kun have ro på inden, der råbes ulven kommer. Men også have is i maven. Og så målrettet gå efter den udviklingsdagsorden for Bornholm, som med Energiø og meget andet kan løfte Bornholm økonomisk. Vi skal på Bornholm have en klar vision og gå efter det, for går vi selv rundt og sår tvivl, så er det ikke gavnligt."
2024-02-23 00:00:00,Forening vil stoppe energiøen: Her er ministerens svar,Bornholms Tidende,"Klimaminister Lars Aagaard (M) har reageret på det materiale, Borgerforeningen Energiø Bornholm fremlagde, da den var i Folketinget.

Håbet var at stoppe Energiø Bornholm, da Borgerforeningen Energiø Bornholm for nogle uger siden havde foretræde for Folketingets energiudvalg. Efterfølgende blev foreningens materiale sendt over til klima-, energi- og forsyningsminister Lars Aagaard (M), som blev bedt om at kommentere det. Det har han nu gjort, og det er næppe opløftende læsning for Henrik Espersen, Michael Ellermann og Fridrik Adamsson, der fremlagde foreningens bekymringer på Christiansborg.

Borgerforeningen havde flere kritikpunkter og udtrykte også bekymring for sikkerheden omkring både vindmøllerne og landanlægget. Ingen af delene finder rigtig klangbund hos ministeren. Han lægger i stedet vægt på de positive effekter, han ser af energiøen.

Lars Aagaard lægger ud med at beskrive Energiø Bornholm som et vigtigt dansk-tysk havvind- og elinfrastrukturprojekt, der etablerer store mængder ny grøn energi, binder Europas elmarkeder tættere sammen og styrker forsyningssikkerheden.


MASSIVE MÆNGDER GRØN STRØM

Ifølge ministeren er det vigtigt for en succesfuld realisering af Energiø Bornholm, at borgerne oplever at blive hørt, og at de kan se, hvad Bornholm får ud af projektet. I den forbindelse nævner han, at der har været holdt flere borgermøder, arkitekturworkshopper og idéhøringer, hvor interesserede bornholmere har haft mulighed for at blive inddraget og dele bekymringer og ideer.

Klima-, energi- og forsyningsministeren skriver også, at der med Energiø Bornholm følger en række gevinster lokalt på Bornholm, blandt andet i form af vækst og beskæftigelse i forbindelse med etablering og drift af energiøen. Han nævner også, at statens Energinet arbejder på at undersøge mulighederne for tilkobling af energiøen til det bornholmske elnet, hvilket vil kunne bidrage med massive mængder grøn strøm og forsyningssikkerhed til bornholmerne. Til sidst gør Lars Aagaard opmærksom på, at der på baggrund af Klimaaftale om mere grøn energi fra sol og vind på land 2023 er igangsat en analyse af mulige gevinst- og kompensationsordninger for naboer til særligt store eltransmissionsanlæg."
2024-03-07 00:00:00,Antropologistuderende ser på borgerinddragelse omkring Energiø Bornholm,Bornholms Tidende,"Hannah Birch, der er antropologistuderende, håber sammen med sine medstuderende at skabe noget opmærksomhed omkring Energiø Bornholm og ikke mindst borgernes oplevelse af det store projekt. For kun gennem en vellykket borgerinddragelse kan man få borgerne til at engagere sig i den grønne omstilling, mener hun.

I går lavede du sammen med din studiegruppe en workshop på elværket i Rønne. Hvad gik det ud på? - Min studiegruppe og jeg læser antropologi på universitetet i København på fjerde semester, og vi har fået til opgave at lave et feltarbejde omkring demokratisk inklusion i grøn omstilling. Jeg kommer selv fra Bornholm, så derfor valgte vi at lave et projekt om, hvordan borgerne føler sig inkluderet omkring Energiø Bornholm. Det var workshoppen en del af.

Hvordan har I arbejdet med jeres feltarbejde indtil videre? - Vi har prøvet nogle forskellige metoder af og lavet mange interviews for eksempel med borgerforening Energiø Bornholm, som er imod energiø Bornholm. Så har vi også talt med kommunen omkring, hvordan Energiø Bornholm skal udføres, og hvordan borgerne er inddraget i det, ligesom vi også har snakket med Baltic Energy Island omkring, hvordan Bornholm skal samarbejde med Åland og Gotland som energiøer.

- Vi har også været på Bofa og hørt om, hvordan de for eksempel inddrager borgere ved at invitere skoler på besøg og tager en Bofa-bus ud til lokalbefolkningen for at snakke med dem en til en. Og det har vi gjort, for at se om der er noget af det, Bofa gør, som Energiø Bornholm måske kunne lære lidt af i forhold til borgerinddragelse.

Hvorfor er det så vigtigt med borgerinddragelsen?

- Vi tror på, at et fællesskab kan motivere folk til at engagere sig selv i den grønne omstilling, og hvis der er nogle større autoriteter, som tager over såsom regeringen, kommunen og så videre, så tror vi på, at hvis der ikke er nogen borgerinddragelse, så taber man borgerne, og det gør, at de ikke engagerer sig i den grønne omstilling. Men ved at nå ud til borgerne og tale med dem en til en, der tror vi på, at man bedre kan høre dem og imødekomme dem og engagere dem i de grønne fællesskaber og initiativer.

- Vi besøgte for eksempel i går Jørn Ole, som er en del af borgerforeningen Bornholm og er imod Energiø Bornholm. Han har fået at vide, hans juletræsplantage må lukke, fordi der skal være et energitransformeranlæg som en del af Energiø Bornholm. Og så spurgte vi ham om, hvordan han bedre kunne være blevet informeret om Energiø Bornholm, og da var hans svar, at hvis det havde været på det tidlige stadie, og der var kommet flere og havde snakket med ham og fortalt ham informationerne, så ville han nok føle sig lidt mere involveret i Energiø Bornholm.

- Vi også talt med Business Center Bornholm, som er positive stemt overfor projektet og forsøger at involvere de unge mennesker på øen, at få dem tilbage til øen, fordi Energiø Bornholm nok vil skaffe flere arbejdspladser på sigt på øen. Øen er jo lige nu drevet meget af turisme, og Energiø Bornholm ser Business Center Bornholm som en mulighed for at kunne drive øen hele året rundt, så det ikke kun er om sommeren.

Er det jeres indtryk, at Energiø Bornholm har været for dårlige til at inddrage borgerne på Bornholm? - Det er ikke til at konkludere endnu, da vi kun har været her tre dage. Vi prøver at finde ud af, hvordan beslutningsprocessen har forløbet, og der er vi blevet informeret om, at der har været nogle borgermøder, hvor der var mange, der deltog i starten, men at der er kommet lidt mere frafald gennem de borgermøder, de har haft.

Tyder det frafald ikke på en lille interesse fra borgernes side? - Vi har det indtryk, at der mangler information om projektet. Da jeg selv fik ideen, at min gruppe og jeg skulle tage til Bornholm, troede jeg, at det vi skulle undersøge var Bright Green Island, men fik at vide af Bornholms Regionskommune, at det var noget, man gik lidt mere op i for fire år siden, og nu er det Energiø Bornholm, som har taget over. Så vi har den tanke, at der mangler noget information og videreformidling til borgerne, så de ved, at energiøprojektet på Bornholm eksisterer.

Hvad optager dig i særlig grad som antropologistuderende?

- Den grønne omstilling optager mig meget, men det optager mig også meget at høre grupper, der normalt ikke bliver hørt og prøve at forstå deres ståsted, hvor de kommer fra både indenfor grøn omstilling, men også indenfor kulturforståelse. Jeg tror meget på, at et samarbejde bedst fungerer, når alle parter bliver hørt i en situation og i forhold til Energiø Bornholm.

Oplever I, at der er meget modstand mod energiøen blandt borgerne her på øen? - I hvert fald hos flere af dem, vi har talt med indtil videre. Men dem vi har talt med har også primært været fra modstandsgruppen.

Men til workshoppen ville vi gerne se folk med lidt forskellige baggrunde. Det handler ikke så meget om at være for og imod, men om at høre alle borgere.

Hvor længe bliver I på øen? - Vi er her til på fredag, men vores feltarbejde varer en måned, så måske kommer vi tilbage, eller også fortsætter vi feltarbejdet online.

Hvad sker dermed de informationer, I får samlet sammen gennem jeres feltarbejde på øen? - Det udarbejder vi i en rapport, som bliver vores eksamen, og vi har lovet rigtig mange parter her fra øen, at vi sender dem rapporten efterfølgende. For hvis der er mange parter, der får rapporten, kan de måske bruge vore resultater til noget."
2024-03-09 00:00:00,Elværkets vilde historier,Bornholms Tidende,"Det gamle elværk rummer bunker af historier, og i fremtiden bliver de endnu mere afgørende for os. Her er et blik ind bag de smukke og tykke mure i Rønne.

Hvis væggene i det gamle elværk kunne tale, ville de kunne fortælle mange historier fra elværkets mere end 110 års historie.

Væggene og hele bygningen, der er opført til Rønne kommunale elektricitetsværk og varmtvandsbadeanstalt, er tegnet af den anerkendte danske arkitekt Anton Rosen og opført 1910-12 med senere tilbygninger i 1925 og i 1938. Bygningerne blev fredet i 2015.

Nu kan vægge jo desværre ikke tale. Men heldigvis får vi ofte besøg af bornholmere, som har levet en del af deres liv i bygningerne. Det er fascinerende, for oplevelserne spænder vidt. Sidste år fortalte en ældre dame fra Nexø mig, at hun var vokset op i bestyrerboligen som barn af den sidste elværksbestyrer. Andre fortæller, at de som børn i 1950erne fik deres ugentlig bad i badeanstalten. Badeanstalten er en fascinerende historie i sig selv. Hvis I går forbi elværket, kan I se, at der ud mod Lille Madsegade er et særpræget tårn. Tårnet er ikke kun til pynt, for oppe i toppen er der en vandtank på 20.000 liter vand, som blev opvarmet af overskudsvarme fra maskinerne inde i de store haller. På den måde gentager historien sig, når vi i dag diskuterer, hvordan vi kan udnytte overskudsvarme fra landanlægget og en mulig PtX-produktion til at forsyne os bornholmere med fjernvarme.

Overskudsvarme var næppe det, der optog de unge, som i årene efter årtusindskiftet brugte de tomme haller til undergrunds-ravefester. De var i hvert fald optaget af systemkritisk graffiti, der prydede væggene, da vi flyttede ind, og selvom de ikke er helt så unge, når de i dag fortæller om festerne, er de stadig stolte over deres ungdommelig vovemod.

Der er også mange minder fra tiden efter elektricitetsproduktionen, som i 1950erne flyttede ned på Rønne Havn. Bygningerne blev overtaget af et maskinværksted, og vi har bl.a. haft besøg af en tidligere medarbejder fra Rønne Maskinfabrik. Han overdrog et større materiale med billeder og beskrivelser fra en spændende periode, hvor der bl.a. blev produceret rejepillemaskiner, og hvor kunderne bl.a. talte en virksomhed som Novo.

I dag danner Elværket ramme om det bornholmske erhvervsfyrtårn og Fonden Baltic Energy Island. I den gamle bestyrerbolig samler vi alle dem, der arbejder for, at Energiø Bornholm skal være afsæt for vækst og udvikling på øen. Inde i de gamle haller har vi sammen med Energinet lavet en udstilling, hvor man kan blive klogere på Energiø Bornholm, og hvor man blandt andet kan se et eksempel på en vingespids fra den nye type af vindmøller, der kan komme til at stå syd for Bornholm.

Det er vores ambition at renovere de smukke fredede bygninger og skabe et miniuniversitet på Bornholm; et sted, hvor virksomheder, forskere og studerende kan mødes og sammen skabe innovative løsninger, der kan drive den grønne omstilling og samtidig skabe vækst på Bornholm. Allerede i dag har vi ofte besøg af virksomheder og ikke mindst studerende fra DTU og andre universiteter, der kommer hertil for at samarbejde med bornholmske virksomheder.

Har du lyst til et kig ind bag de gamle vægge? Så kig endelig forbi, når vi holder Åbent Elværk næste gang den 21. marts klokken 16-18 eller når vi åbnerne hallerne en af de kommende måneder. Følg med på www.balticenergyisland.com.

Søren Møller Christensen vil fremover en gang om måneden fortælle om, hvad der sker på elværket og i hele projektet bag i Lille Madsegade.

DAGENS DEBAT-CITAT Det er vores ambition at renovere de smukke fredede bygninger og skabe et miniuniversitet på Bornholm; et sted, hvor virksomheder, forskere og studerende kan mødes Søren Møller Christensen, direktør i Baltic Energy Island"
2024-03-11 00:00:00,Anne Thomas: S skal samle i en splittet tid,Bornholms Tidende,"Socialdemokratiet skal være et yngre og mere åbent parti, siger borgmesteremne Anne Thomas, før mandagens generalforsamling i S kan afgøre, om hun eller en anden skal i spidsen for S ved næste valg. SOCIALDEMOKRATIET.

- Jeg har et billede af, at medlemmerne er kommet med åbne arme og begejstring. Der er en rigtig god stemning og en sult på fremtiden.

Sådan ser borgmesteremne Anne Thomas (S) tilbage på det seneste halve år, hvor det har stået klart, at også hun går efter at blive Socialdemokratiets næste borgmesterkandidat.

- Som kandidater står vi mere samlet nu.

Man kunne godt tro, at sådan en valgkamp ville pege nogle forskelle og uenigheder ud. Men vi har set, at vi enige om mere, end vi er uenige om. Det handler mere om, at vi er forskellige personligheder, siger hun om mandagens valg mellem hende, Mads Wolff og Erik Kryger.

- Jeg har lagt vægt på, at det også er et valg af, hvad Bornholm vil fremover, siger Anne Thomas.

- I min bog skal vi være et åbent parti og et yngre parti. Heldigvis har vi en del unge børnefamilier og yngre tilflyttere, der ikke nødvendigvis har et fast politisk ståsted, men som bestemt har nogle ønsker og drømme. Det tror jeg kan sikre den stærke socialdemokratiske valgsejr, som jeg ser som den eneste vej til et stærkt samarbejde ud fra midten.

At følge den nuværende, meget splittede kommunalbestyrelse gav Anne Thomas den første impuls til at vende tilbage til politik, fortalte hun for et halvt år siden. Splittelser ser hun også mange andre steder.

- Det bliver meget vigtigt at få et samarbejde fra midten, for vi kommer ind i en meget polariseret tid. Det ser vi både i Rusland og i USA, men også i Danmark, siger Anne Thomas.

- Vi ser også polariseringen omkring den grønne omstilling. Der er nogle, der er for den grønne omstilling og nogle, der som minimum er ængstelige. Det kommer vi også til at mærke på Bornholm.

- Der er også demografien, hvor vi får mange flere ældre. Vi får også flere socialt udsatte, så hvem vinder kampen om budgetterne: Specialområdet eller normalområdet? - Det er alle sammen nogle meget store poler. Og de udfordringer mener jeg, at vi skal løse fra midten, siger Anne Thomas.

HELT ENIG MED THORS I møderne med Socialdemokratiets medlemmer har Anne Thomas særligt talt om to ting: Kommunen skal have styr på sin økonomi.

Og det skal ske på en måde, så der også bliver plads til at udviokle og skabe vækst. - Jeg har talt meget om samarbejde og om, at vi skal have ro på bagsmækken. Vi skal have længere sigte ind omkring kommunens økonomi, og vi skal være meget tydelige med de budgetter, som vi lægger, siger hun.

Anne Thomas erklærer sig samtidig fuldkommen enige med tidligere borgmester Thomas Thors"" (S) analyse af kommunens aktuelle økonomi. Thomas Thors har flere gange konkluderet, at det står endnu værre til, end kommunalbestyrelsen tror og arbejder ud fra.

- Jeg er 100 procent enig med Thomas Thors. Jeg er også enig med ham i, at det vil være en god idé at få Indenrigsministeriet til at se kommunens nuværende budget kritisk efter. For det ligner rigtig meget sidste års budget, der jo ikke holdt, siger Anne Thomas.

- Vi er også nødt til at skaffe et råderum for at udvikle Bornholm. Og det starter blandt andet med, at vi får meget bedre styr på kommunens økonomi, og at vi begynder at følge op på budgetterne hver måned frem for hvert kvartal.

På Anne Thomas"" dagsorden står også at sætte staten mere under tryk for bedre vilkår.

- Sammen med andre landkommuner skal vi også have skabt et enormt pres på Folketinget for at blive ordentligt kompenseret for udgifterne på specialområderne, der er steget meget. Og så skal vi have en god udviklingspakke for Bornholm som energiø, siger hun.

Ifølge Anne Thomas er hun ikke blevet meget konfronteret med, at hun forlod posten som viceborgmester i 2019, fordi hendes nye job som CRT-direktør krævede det af hende. Socialdemokraternes skepsis har mest handlet om, hvorvidt hun også vil være med i politik, hvis hun ikke kan blive borgmesterkandidat.

- Det var kun lige i starten, at folk interesserede sig for det. Den der med, om jeg nu kunne finde på at gå igen. Men folk har set, at jeg også er en holdspiller, der også bliver og rydder op bagefter, og jeg er blevet bekræftet i, at jeg føler mig hjemme i Socialdemokratiet.

Jeg hygger mig simpelthen ved at sidde og synge ud fra sangbogen, siger Anne Thomas.

- Jeg har faktisk ikke hørt nogen tale om, at jeg var med i Alternativet. Jeg tror måske også, at folk godt kan se, at Alternativets program fra dengang er det samme, som Socialdemokratiet gerne vil nu. Og jeg var jo heller ikke nogen militant alternativist, siger hun.

- Jeg er mest blevet mødt med den her Er du her nu alligevel, hvis du ikke bliver spidskandidat?.

Og det er jeg absolut. Jeg er en del af holdet, uanset hvem der bliver spidskandidat."
2024-03-19 00:00:00,Besparelsen på byggestop kan blive barberet,Bornholms Tidende,"De bliver klogere i aften. Hvor mange penge kommunens byggestop skal skåne kommunekassen for at betale, når i aften frem til kommunalbestyrelsen. Hvis politikerne står fast på at renovere veje og broer for fem millioner kroner, bliver kassen kun skånet for et dræn på 11 millioner kroner.

K

ommunens stop for byggearbejder kan ende med at spare kommunekassen for betydeligt færre penge, end kommunaldirektør Sine Sunesen lagde op til: Kun 11 millioner kroner mod de 17 millioner, som Sunesen foreslog tidligere på måneden.

Samtlige kommunens byggeprojekter har nu været en tur gennem alle kommunalbestyrelsens udvalg. Det har givet lidt retning på, hvad der vil sandsynligvis ske, når kommunalbestyrelsen skal slå søm i planen tirsdag aften.

Og i sidste uge anbefalede udvalget for natur, miljø og plan at lade byggeprojekter for samlet godt 6,3 millioner kroner fra Sine Sunesens pulje på 17 millioner sparede kroner køre videre. Den store post i regnestykket er puljen til at reparere veje og broer: Spar godt fem millioner kroner her, anbefalede Sine Sunesen. Men det ville flertallet i forperson Helle Munk Ravnborgs (EL) udvalg ikke.

Hvis kommunalbestyrelsen går samme vej tirsdag aften, vil anlægsstoppet dermed kun spare kommunekassen for lige knapt 11 millioner kroner.

Og sådan kunne det godt gå, for et enigt økonomiudvalg var i sidste uge blandt andet enigt om at mene det samme som natur-, miljø- og plan-politikerne.

RØNNE HAVNS NYE KAJ Får Rønne Havn lov at anlægge en ny multifunktionskaj? Det bliver også klart under mødet. Sagen er aftenens første for kommunalbestyrelsen.

Planen om en ny kaj til krydstogtskibe har været i høring siden december. Her indgav Rønne Borgerforening og naboer til havnen med i alt seks høringssvar. De har ført til, at kravene til luftkvaliteten i byggefasen er blevet ændret, men ellers er planen for den nye krydstogtskaj stadig den samme, der blev sendt i høring i december.

Afledt af en nabos krav om at blive kompenseret for støjgener under byggearbejdet har Rønne Havn afvist, at det vil være muligt for havnen at kompensere naboerne. Det gælder også, selvom støjen om natten i en periode på op til en måned ser ud til at blive højere end den anbefalede grænse fra WHO, der er FN""s organisation for sundhed.

Ifølge Rønne Havn er havnen simpelthen ikke i stand til at kompensere naboerne med penge af den grund, at ingen lov giver havnen den mulighed. Hvis havnen i den situation alligevel udbetaler kompensation til naboer, kan det i visse tilfælde betragtes som bestikkelse, har Rønne Havn oplyst.

DET STORE LANDANLÆG Fra en stor plansag til en endnu større: Landanlægget til Energiø Bornholm syd for Aakirkeby.

Her er sagen ikke helt så langt som på havnen, for her skal kommunalbestyrelsen tirsdag kun tage stilling til planforslagene. Først hvis Bornholms politikere godkender dem, kan også landanlægget komme i høring. Landanlægget bliver stort. Det vil strække sig over cirka halvanden kilometer i længden - og omkring en kilometer i bredden. Hertil skal man lægge den beplantning, der skal gøre landanlægget mindre synligt fra land. I to af de fem byggefelter lægger planen op til bygningsblokke på op til 25 meter i højden.

Realisering af planforslagene vil medføre væsentlige påvirkninger på landskab, kystnærhed, klima, arealinddragelse, trafik, friluftsliv og støj, oplyser kommunens tekniske direktør Lillian Rasch Madsen da også før mødet.

Samtidig toner Lillian Rasch Madsen dog også landanlæggets virkninger ned. For kommunens administration regner med, at det kun vil føre til begrænsede og ikke væsentlige påvirkninger at vedtage planforslaget, som det ligger.

Og dét endda på en lang række felter: Kulturarv, geologiske interesser, natur, biologisk mangfoldighed, Natura 2000-områder, vandløb, søer, marineområder, grundvand, lys og magnetfelter vil ifølge Lillian Rasch Madsen kun blive begrænset og ikke væsentligt påvirket.

Den tilsyneladende dobbelthed kan måske også godt give lidt debat tirsdag aften."
2024-03-21 00:00:00,Nu er det borgernes tur: Energiøens kæmpe landanlæg er i høring,Bornholms Tidende,"Enhedslisten kritiserede, at plansagen om energiøens landanlæg blev politisk hastet igennem på tre møder samme dag. Dansk Folkeparti markerede sin voksende skepsis over for energiøen ved at stemme blankt på, om lokalplanen for kæmpeanlægget skulle sendes i høring. Det kommer det nu, i otte uger.

A

rbejdet hen imod den kommende Energiø Bornholm bevægede sig endnu et skridt fremad tirsdag aften, hvor et flertal i kommunalbestyrelsen vedtog plangrundlaget for landanlægget syd for Aakirkeby.

Dansk Folkeparti stemte hverken for eller imod. Alle andre partier stemte for at sende den lokalplan og det tillæg til kommuneplanen, som sagen formelt handler om, i offentlig høring i otte uger.

Undervejs i høringsfasen vil kommunen også arrangere et borgermøde. Anlægget bliver en gigantisk transformatorstation lagt ud over et areal på cirka 1,5 kilometer i længden og omkring en kilometer i bredden.

De højeste bygninger i landanlægget bliver op til 25 meter høje. Af arkitektfirmaet Arkitema er landanlægget tegnet, så der dels bliver offentlig adgang langs Risebækken mellem to af byggefelterne - og så volde med buske og beplantning samtidig skærmer anlægget af i forhold til naboområderne.

Ved hverken at stemme for eller imod markerede Dansk Folkeparti, at partiet er gået fra at være for energiøen til nu at være som minimum skeptisk. DF har bevæget sig den vej, siden erhvervsudvalgets formand Linda Kofoed Persson skiftede Dansk Folkeparti ud med Konservative sidst i september.

- Vi er kommet dertil, at hvis vi skal forsvare at poste kommunale penge i energiøen, må vi se nogle data, der viser, at energiøen bliver en god forretning for Bornholm, sagde René Danielsson.

- Vi står i en økonomisk svær situation. Så kommer nogle med en redningskrans, og så siger nogle, at så er alt håb lysegrønt, sagde han også.

EL KRITISEREDE HASTVÆRK Enhedslisten kunne gå ind for at sende plangrundlaget for det store landanlæg i høring.

Men EL var ikke imponeret over, hvordan sagen tirsdag blev hastet igennem to udvalg og kommunalbestyrelsen indenfor ganske få timer.

- Også den her sag er blevet behandlet på tre på hinanden følgende møder i dag. Det er ikke tilfredsstillende. Men når sagen har været i høring, må vi love hinanden, at vi behandler sagen bedre end i dag, og at den ikke bliver jappet igennem, som vi ser i dag, sagde Helle Munk Ravnborg. Overordnet fandt Helle Munk Ravnborg sagens materiale rigtig fint. Hun havde også bemærket nyheder i det - aspekter af energiøens landanlæg, som hun ikke havde bidt mærke i før.

- Der er nu også nogle lynafledermaster, der også er oppe i 25 meters højde, og det synes jeg ikke vi har set omtalt før. Vi ser nu også, at anlægsfasen af landanlægget vil udlede 131.000 tons CO2. Det er noget, der vil påvirke vores klimaregnskab, sagde Helle Munk Ravnborg.

Borgmester Jacob Trøst var modsat godt tilfreds med den måde, som sagen har været behandlet på.

- Der har været en god åbenhed og en fin dialog med Energinet, og vores borgere har været med ved dialogmøderne. Vi arbejder også videre med at skaffe kompensation og sikre, at energiøen kommer til at skabe arbejdspladser, sagde han."
2024-03-22 00:00:00,Økonomer slår alarm: Drop energiøen nu,Bornholms Tidende,"Energiøen er på ingen måde rentabel og skal droppes nu, før regningen bliver alt for stor. Det mener tre økonomer i et debatindlæg i Politiken, hvor Energiø Bornholm kaldes ""en økonomisk gyser"".

D

rop energiøen, før regningen kommer ud af kontrol.

Så klart udtrykker de tre økonomer, Peter Mogensen, direktør i Kraka Advisory, Jørgen Søndergaard, forskningsleder emeritus ved Vive og Peter Kjær Kruse-Andersen, assistant professor i økonomi ved Københavns Universitet, det i et debatindlæg udgivet hos Politiken onsdag.

Ifølge økonomerne bør finansminister Nicolai Wammen skride ind nu og stoppe vindeventyret Energiø Bornholm, der med deres egne ord udvikler sig med rivende hast til en økonomisk gyser, som kan ende med en milliardregning til danskerne.

STØTTELOFT RÆKKER IKKE Det er ikke nogen hemmelighed, at energiøen på Bornholm har vist sig at blive dyrere, end man regnede med, da Energiø Bornholm i 2020 sammen med søskendeprojektet i Nordsøen blev præsenteret som verdens første energiøer.

Målsætningen er, at Bornholm i 2030 vil bidrage med grøn strøm fra minimum 3 gigawatt (gw) havvind, hvoraf 1,2 gw via kabelforbindelse sendes fra Bornholm til Sjælland og 2 gw ryger til Tyskland. Sidste år kom det frem, at Klimaministeriets beregninger viste, at Energiø Bornholm ville få brug for 31,5 milliarder kroner i statsstøtte på en periode over 20 år, før projektet bliver rentabelt. Men i første omgang er der kun aftalt et støtteloft på 17,6 milliarder kroner.

Det har blandt andet resulteret i, at det i februar kunne konstateres, at energiøens planlagte 3 gigawatt strøm ikke længere regnes med i Energiministeriets klimafremskrivning.

Det politisk aftalte støtteloft ligger under det estimerede støttebehov, hvorfor Energiø Bornholm, jf. den metodiske betragtning om økonomisk rentabilitet for udvikler, ikke vil indgå i grundforløbet til KF24, står der i det såkaldte sektorforudsætningsnotat til Klimafremskrivningen 2024.

Udmeldingen kom i kølvandet på nyheden om, at udbuddet til energiøen i januar måtte udskydes, men det fik på daværende tidspunkt ikke alarmklokkerne til at ringe hos Søren Møller Christensen, direktør i Baltic Energy Island, der arbejder med Energiø Bornholm.

- Man anerkender, at udviklerne, Ørsted, Vattenfall osv., har nævnt, at der er nogle ting i måden, man afregner strømmen på, som de er bekymret for. I skal kigge på det her, før det bliver rentabelt for os at byde, siger udviklerne. På den eksisterende lovgivning er der nogle udfordringer i forhold til, hvordan man kan få sikkerhed for at komme af med strømmen i Tyskland, sagde Søren Møller Christensen til Tidende og understregede samtidig betydning af den poltiske opbakning til projektet.

- Jeg er meget tryg ved, at der er et stort politisk flertal, der har sagt, at det her skal lykkes. Når man læser forliget, der blev lavet om Energiø Bornholm, så har de politiske partier jo givet hinanden hånd på, at hvis der er behov for flere midler i støtte, så finder de det.

TRE MULIGE UDFALD Men de omtalte alarmklokker bimler og bamler derimod hos Peter Mogensen, Jørgen Søndergaard og Peter Kjær Kruse-Andersen, der i deres debatindlæg i Politiken oplister tre mulige udfald, hvis ikke politikerne tager ansvar og trækker stikket på Energiø Bornholm nu.

Første mulighed er, at projektet holder sig under støtteloftet, hvor vi ender med statsstøttet energiø og sender to tredjedele til Tyskland, og den sidste tredjedel primært sendes i et særdeles dyrt kabel på tværs af Østersøen til Sjælland, der lige så godt kunne have fået strømmen fra helt almindelige støttefri havvindmøller tættere på, lyder det fra de tre økonomer.

Den anden mulighed er, at energiøen ikke kan holde sig inden for støtteloftet, og at politikerne derfor dropper projektet. I det tilfælde vil regningens størrelse afhænge af, hvornår man trækker stikket, lyder det.

Hvis Energistyrelsen og Energinet når at afholde mange af de indledende udbud, bliver regningen til danskerne betydeligt større end de 1,2 mia. kr., der vil være spildt, hvis projektet droppes i dag, skriver de tre eksperter.

STØRSTE FRYGT Den tredje udvej er den mest alarmerende, lyder det i opråbet.

Frygten hos forfatterne bag indlægget er, at politikerne vil se det som et for stort nederlag at droppe projeket, og at man derfor beslutter sig for at hæve eller helt fjerne støtteloftet til Energiø Bornholm. De tre økonomer føler sig i den henseende forpligtede til at appellere til, at politikerne fører en ansvarlig økonomisk politik og holder op med at kaste gode penge efter dårlige.

Ingen af de tre udfald er dog særligt attraktive, forklares det i indlægget, og opfordringen er derfor klar: Drop energiøen, før regningen kommer ud af kontrol, skriver Peter Mogensen, Jørgen Søndergaard og Peter Kjær Kruse-Andersen.

Energiøens landanlæg syd for Aakirkeby blev tirsdag sendt i offentlig høring, før arbejdet kan gå endeligt i gang. Der er dog allerede blevet foretaget mange indledende tiltag. Foreløbig som arkæologiske udgravninger ledet af Bornholms Museum, og derudover er der blevet afholdt flere borgermøder om projektet. Høringsfasen varer otte uger."
2024-03-27 00:00:00,"Ny ballade om energiøen: ""De skyder med spredehagl""",Bornholms Tidende,"En kronik pustede i sidste uge nyt liv i kritikken om energiøen og særligt økonomien bag den. Lokalt og nationalt er der fortsat delte meninger om fremtiden for Energiø Bornholm.

D

rop energiøen og giv pengene til kommunerne.

Atomkraftværker kunne være en bedre løsning. Skrot planerne hvis prisen stiger.

Hvis man siger energiø højt, er der altid dømt debat. Med delte meninger til følge. Ovenstående udsagn kommer fra tre forskellige politikere, og de har meget mere på hjerte.

Sidste uge talte tre økonomer dunder mod Energiø Bornholm. Peter Mogensen, direktør i tænketanken Kraka, forskningsleder og professor emeritus ved Vive, Jørgen Søndergaard og Peter Kjær Kruse-Andersen, assisterende professor i økonomi ved Københavns Universitet, forfattede i fællesskab en kronik med et enkelt og klart budskab: Energiø Bornholm er spild af skattekroner.

Overfor Tidende uddyber Peter Mogensen sin kritik.

- Det er en gammel politisk hype, der driver det her taberprojekt, som energiøen er. For man kan få mange andre løsninger meget billigere, siger Peter Mogensen.

GLEM VAND OG SØG LAND Han mener, at Bornholm skal droppe alle tanker om vand og i stedet vende blikket mod land.

- Knald nogle vindmøller op midt på øen hos jer (Bornholm, red.) i stedet for ude i vandet. Det er ikke ret meget jord, der skal til. Det koster kun to-tredjedele af, hvad det koster at bygge ude i vandet, og så er det meget hurtigere tjent hjem, siger Peter Mogensen og kommer med et alternativ, hvis ikke Bornholm vil lægge ø til møller.

- I Vestjylland eksempelvis er der masser af plads til at bygge møller. Det er langt billigere og ikke mindst langt hurtigere at få opført, hvis man gerne vil sætte fart i den grønne omstilling.

Budgetterne ser ud til at skride, og hvis de skrider meget mere, skrider Liberal Alliance fra aftalen. Det er budskabet fra partiets klimaordfører, Steffen W. Frølund.

- Vi synes ikke, der skal puttes yderligere skatteborgermidler ned i det. Kan det køres inden for de nuværende rammer, er vi glade. Skal der nye penge til, er vi ikke med, siger han.

Steffen W. Frølund har også en anden frygt.

- Jeg synes ikke, miljøkonsekvenserne er belyst grundigt nok. Noget af det, vi kan være bange for, er, at havmiljøet tager skade, siger han.

SPILD AF SKATTEKRONER I kommunalbestyrelsen tvivler René Danielsson (DF) på, at den der energiø faktisk er en god idé.

Og kommer der et valg, inden planerne for energiøen er endeligt vedtaget, bliver der dømt Atlantis. - Hvis vi får et blåt flertal, får vi ikke nogen energiø, slår han fast.

I bund og grund synes René Danielsson, energiøen er spild af skattekroner.

- Vi har svært ved at se fornuften i at kaste gode penge efter dårlige penge. Jeg vil hellere have haft pengene udbetalt til kommunen, så vi kunne investere dem på anden vis, siger han og fortsætter med en lommeregner ved bordet: - Hvis Peter Mogensens og de andres kronik bliver til virkelighed, vil jeg hellere have andelen i de 31,5 milliarder kroner som tilskud til kommunen end nogle usikre, mulige arbejdspladser på en energiø. Hvis man forholdsmæssigt fordelte de oprindelige 17,6 milliarder kroner ud på kommunerne, ville Bornholm få 123 millioner kroner.

HVORFOR MÅ VI IKKE KENDE TALLENE? I det hele taget mener han ikke, der er kastet nok lys over, hvad energiøen giver Bornholm af muligheder.

- Hvorfor kan vi ikke få lov til at se, hvad potentialet er for øen som lokalsamfund og som kommune, hvis det skulle være så god en forretning? Det er en masse positive teser, uden vi kan få lov til at se, hvad der ligger bagved. De skyder med spredehagl. Nu har jeg hørt på det her energiø i tre år, og der er ikke nogen, som kan fortælle mig, hvor mange arbejdspladser det kan blive til, siger han.

Hos kommunalbestyrelsens konservative medlem Linda Kofoed Persson skal energiøen bestå. Men man burde dog have overvejet en anden mulighed.

- Hvis vi havde kunnet komme i gang med diskussionen tidligere, vil jeg hellere have haft atomkraft. Jeg har læst en del artikler om, at det ikke er så farligt længere, og at de har lavet nogle nye løsninger. Det er ikke den samme mængde radioaktivt affald, man skal afskaffe længere. Det er ikke som Barsebäck. Hvis det havde været billigere at producere strøm på den måde, ville jeg klart have foretrukket et atomkraftværk i stedet for en energiø. Hvis man plastrede mindre af havet til med noget andet end de mange havvindmøller, ville jeg da klart gå efter det, siger hun.

FORSYNINGSSIKKERHED SPILLER IND Energiøen skal dog bestå uanset en mulig budgetoverskridelse.

- Nu er man nået så langt med det her, så jeg synes, vi skal gå linen ud og fortsætte, så vi kan få noget grøn omstilling. Men med den anden hånd skal man også begynde at kigge på nye løsninger, som kunne være atomkraft af en slags. For der er så meget nyt spændende der, uden at have læst mig helt ned i dybden. Men bare med de artikler, jeg har læst, synes jeg, det kunne være enormt spændende, siger Linda Kofoed Persson.

På Christiansborg maner både Socialdemokratiet og Moderaterne til besindighed. - Der er ikke noget nyt i det, de skriver i kronikken. Det er et synspunkt, Kraka har haft hele vejen, og de overser i mine øjne en vigtig ting. Vi har en kæmpeinteresse i at få bundet vores energisystem sammen på tværs af Europa med først Tyskland og senere Polen. Vi skal også skabe forsyningssikkerhed til Sjælland med det kabel, der bliver trukket i forbindelse med energiøen, siger tidligere miljøminister og nuværende klimaordfører, Lea Wermelin (S).

Samme ordlyd finder man hos Moderaterne. - Der er mange ting i energiøen udover prisen. Forsyningssikkerheden fra Tyskland til Bornholm og videre til Sjælland er også et vigtigt aspekt. Så at begynde at konkludere noget, inden vi har haft det i udbud, tænker jeg ikke giver mening, siger klimaordfører Henrik Frandsen.

Næste skridt på vej mod energiøens tilblivelse er at finde ud af, hvilke private virksomheder, der skal være med til at realisere projektet. Der sker gennem forskellige udbud."
2024-04-02 00:00:00,Forening vil søge flere diskussioner om energi i Danmark og Europa,Bornholms Tidende,"I det kommende år vil Bornholms Miljø- og Energiforening søge at medvirke ved flere informations- og diskussionsarrangementer, der drejer sig om vedvarende energi i Danmark og Europa.

Det er et af resultaterne af foreningens generalforsamling, som blev afholdt onsdag.

Foreningen oplever nemlig, at der er en interesse for foreningens holdning til store bornholmske energi-projekter. - Grundet flere høringssvar og debatindlæg er flere bestyrelsesmedlemmer blevet kontaktet af både medier og ikke mindst forskere, som er interesseret i foreningens holdning til både indholdet, men lige så meget debatten omkring relevante emner, især i forbindelse med energiø Bornholm og Power-to-X projekter, fortæller formand Peter Haag.

Selvom foreningen tidligere er blevet nødt til at lukke aktiviteter ned på grund af manglende økonomisk grundlag, vurderer formanden, at det fortsat er lykkedes at arbejde for foreningens formål.

- I tidligere år kunne vi bruge vores tilbageværende egenkapital til at give underskudsgarantier til Økojord Bornholm såvel som til initiativgruppen for Bornholms Havvind.

- BOMEF vil fortsætte med at yde støtte til lignende projekter, som kan have stor betydning for Bornholms miljø- og energimæssige udvikling, fortæller Peter Haag, som dog erkender, at foreningens aktivitetsniveau har været beskedent i det forgangne år.

Foreningens medlemmer fortsætter imidlertid med at gøre sig gældende i relevante debatter, ved bestyrelsesarbejde i den lokale aktionsgruppe (LAG) og Borgerenergifællesskabet Bornholms Havvind, samt i det Grønne Dialogforum"
2024-04-04 00:00:00,"Bornholm, Danmark og Europa bliver taberne",Bornholms Tidende,"Modstanden mod energiøen skal afvises, mener socialdemokraten Claus Larsen-Jensen.

E

n række økonomer har for nylig forsøgt at så tvivl ved hele energiø-projektet. En del af dem har hele tiden været imod, og nu luftes igen modstanden imod projektet. Og nogen kombinerer så deres modstand med, at de hellere vil have atomkraft end vindkraft. Men Danmark har afvist atomkraft og satset på vind og sol. Beslutningen om energiøen er en konsekvens af den valgte strategi. Energiøen skal sikre el til tre millioner husstande i Danmark og Europa. Det er derfor også en del af energistrategien i EU, og Danmark er en afgørende aktør heri. Bornholm er centrum heri.

Modstanden mod energiøen skal derfor afvises. Der findes intet stort infrastrukturprojekt i Danmark, som ikke udsættes for den samme modstand. Der er økonomisk kritik. Der er kritik i forhold med natur og miljø osv. Og selvfølgelig skal der tages hensyn hertil. Der var modstand mod Storebæltsbroen, Øresundsbroen, Lynetteholmen, Femernbælt-tunnelen, og nu er modstanden imod energiøen og satsningen på vindkraft, hvor der så også er en dagsorden, der handler om atomkraft.

Er der med energiøen og de andre store projekter en økonomisk usikkerhed? Ja. Sådan er det altid, for alting kan ikke forudses ved så store, nye og banebrydende projekter. Men det afgørende er, at har man besluttet sig for at ville den udvikling, så skal man stå fast og gennemføre projektet. Hvad er alternativet? Ingenting? Eller hvad andet? Derfor er det godt, at der i regeringen og i Folketinget holdes fast i energiø-projektet.

For Bornholm er det helt afgørende. Det er det største infrastrukturprojekt og den største investering i mange årtier på Bornholm.

Det er ikke blot forudsætningen for energiøen, men også for, at der kan etableres et grønt brændstofanlæg og en grøn erhvervspark på Bornholm. Alt det som skal tiltrække arbejdskraft, skabe nye typer af job, og øge befolkningen på Bornholm. Alt det, der skal til for, at Bornholm kan komme ud af den økonomiske klemme, vi er i nu. Nok tager det en del år før, at det etableres og er i drift. Men forestiller man sig, at energiøen blev droppet, så siger Bornholm samtidig nej til muligheden for dette udviklingsløft.

Økonomernes forslag om, at staten i stedet for at bruge pengene på etableringen af energiøen, brugte dem på tilskud til kommunerne, er jo intet alternativ. Heller ikke for Bornholm. Det er næppe sandsynligt, at den store milliardinvestering i stedet ville gå til BRK""s drift. Og det efterlader det problem, at Danmark og Europa ikke kan gennemføre den grønne energiomstilling og sikre forsyningssikkerhed med el. Det er også perspektivløst, at penge, der skulle bruges til investering heri for at skabe udvikling, bruges på drift, som ikke løfter udviklingen.

Det vil Danmark og Europa tabe på. Men den helt store taber ville være Bornholm, for så kan vi glemme alt om det udviklingsløft, som det sammen med Rønne Havn med udskibning af vindmøller, giver Bornholm muligheder for. Det er vigtigt at vi ikke på Bornholm ryster på hånden, selvom udviklingen skaber nogle forandringer. Det udgør en chance, som ikke må mistes. Og dem, der politisk er imod, skylder bornholmerne en forklaring på, hvad så hvis chancen blev tabt. Med energiøen m.v. rykker Bornholm fra at være udkant i Danmark til at være i centrum for grøn energiproduktion i Danmark og Europa. Det giver nye muligheder for Bornholm."
2024-04-04 00:00:00,Investeringer for mere end en halv milliard,Bornholms Tidende,"Du kan komme med input til planen for udviklingen af det bornholmske el-net gældende fra 2025.

H

vis elforbruget på Bornholm udvikler sig på samme måde, som forventningen er i resten af Danmark, så kan vi se frem til mere end en fordobling af forbruget frem mod 2030 på Bornholm. Det sker som følge af elektrificeringen af samfundet, der især slår igennem på antallet af varmepumper til opvarmning af boliger og på forskellige transportformer - både elbiler til privat transport og til tungere transportbehov.

Vi har fået de første elbusser. Samtidig er der flere og flere private på Bornholm som investerer i solceller. Det meste af vores elnet er bygget i en tid, hvor verden var anderledes, og el blev brugt til forsyne lys, fjernsyn, køleskab osv. men med den stigende elektrificering, hvor el også skal dække opvarmning og transport, så skal vores eksisterende elnet udvides. På femårigt sigte viser beregningerne, at der er brug for cirka en halv milliard kroners investeringer i elnet, it-systemer og måleudstyr for at imødekomme det stigende behov. Som lovgivningen er, har alle kunder ret til at få deres forbrug dækket. Det skal investeringsplanen afspejle.

ÅBENHED OM INVESTERINGSBEHOV OG BEREGNINGER Elektrificeringen af samfundet udvikler sig i et højt tempo i disse år. Derfor stiller lovgivningen krav om, at netselskaberne - på Bornholm Trefor El-net Øst - udarbejder og offentliggør planer for investeringer for de kommende fem til ti år. Af planerne skal det også fremgå, hvilke lageranlæg selskabet vil bruge til at balancere forbruget, så investeringerne kan begrænses. Det er vigtigt at monopolselskaber er åbne om de forhold i virksomheden som påvirker forbrugerne og priserne.

Energinets bestyrelse og dermed staten har endnu ikke besluttet, om og hvordan Bornholms elnet skal kobles på en kommende energiø og transformerstation syd for Aakirkeby. Derfor bygger prognosen i udviklingsplanen på, at Bornholm fortsat er koblet til det statslige net med søkablet fra Hasle. Om to år, når vi skal lave den næste netudviklingsplan 2027, er det spørgsmål formentlig afklaret. Det kan få stor betydning til den tid.

OPFORDRING TIL STORFORBRUGERE Forslaget til netudviklingsplan for Trefor El-net Øst gældende fra 2025 er fra den 4. april tilgængelig på Forsyningstilsynets hjemmeside og i høring frem til 1. maj 2024.

Det er vores håb, at især de store energiforbrugere på Bornholm som kommune, de kommunale aktieselskaber, de store statslige virksomheder, sygehuset og de største private virksomheder som smedevirksomheder, mejeri, slagteri og andre vil tage sig tid til at svare på høringen.

Hver især har kendskab til særlige ændringer i deres virksomheds elforbrug eller investeringsplaner, der kan påvirke investeringsbehovet i elnettet.

Det samme gælder, hvis private eller ildsjæle med særligt kendskab kan bidrage til kvalificering af prognoserne for udviklingen af elforbruget på Bornholm."
2024-04-06 00:00:00,Bornholm i centrum - igen,Bornholms Tidende,"Brint, atomkraft og pantsætning - det har været en alsidig uge på det gamle elværk.

Der er aldrig to uger, der er ens på kontoret her hos Baltic Energy Island.

Både gæsterne og emnerne spænder bredt, hvilket er meget sigende for arbejdet med energiøer. Lad mig tage jer med igennem en tilfældig uge, der viser bredden i arbejdet; uge 12.

Mandag morgen havde jeg besøg af en haslebo, Joachim Lind Koefoed, som nu bor ovre og arbejder som manager hos Copenhagen Infrastructure Partners - en global virksomhed, der satser massivt på grøn energi herunder havvind og energiøer. Selvom det er mange år siden, han er flyttet fra Bornholm, har han fortsat et godt øje for sin fødeø, og inden han satte kursen retur mod Sjælland, var han forbi til en kop morgenkaffe. Kaffen blev krydret med en god snak om østersøregionen og ikke mindst CIP""s fokus på de mange havvindmøller, virksomheden forventer at etablere i regionen, herunder i Baltikum, Sverige og Finland. For Bornholm er det særligt interessant, at CIP arbejder for at etablere et brintrør, der skal transportere brint fra Den Botniske Bugt i nord til Nordtyskland i syd. Det giver mulighed for tilkoblinger til energiøerne Bornholm, Gotland og Åland og dermed muliggøre afsætning af brint produceret via power-to-x på Bornholm og de to andre øer.

Fredag fik vi besøg af Morten Løkkegaard, der repræsenterer Venstre i Europa Parlamentet i Bruxelles. Dialogen med Morten kom særligt til at handle om atomkraft og Bornholms placering i Østersøen. Morten fortalte om, at atomkraft er kommet i fokus på den europæiske politiske scene, og at mange sætter deres lid til, at atomkraft kan løse den grønne omstilling. Jeg fortalte, at jeg er overbevist om, at atomkraft spiller en rolle i den grønne omstilling, men at det på den korte bane er vigtigt, at vi fokuserer på havvind, som er billigt og sikkert. Med den nuværende teknologi koster strøm fra atomkraft cirka det dobbelte af strøm fra havvind. Vi var enige om, at det er ikke et enten eller, men et både og, og at det bliver interessant at se, hvad den aktuelle udvikling af en ny generation af atomkraft kan føre til.

Morten Løkkegaard var også meget optaget af det samarbejde i Østersøen, som vi er ved at opbygge. Grøn energi og sikkerhed har stort fokus i EU, og vi drøftede vigtigheden af et endnu stærkere samarbejde mellem landene rundt om Østersøen, og at Bornholm har en vigtig rolle i den sammenhæng.

Samme emne var i fokus torsdag aften, hvor vi under overskriften Bornholm - fra udkant til centrum slog dørene op til vores månedlige arrangement Åbent Elværk. Efter et kig på udstillingen i hallerne samledes vi i workshoplokalet, hvor jeg fortalte om, hvordan Bornholm med energiøen så at sige flytter plads. Vi går fra at være en ø, der er klippet ud og sat ind i en firkant ud for Læsø, til at være i centrum - og hvor Sjælland og København i nogle sammenhænge bliver vores udkant.

Men, jeg er jo tilflytter - og heldigvis kunne en indfødt bornholmer, og antropolog, Lars Christian Kofoed Rømer gøre os meget klogere på, hvordan Bornholm, udover at været centrum for bornholmerne selv, flere gange gennem tiden har været genstand for stor værdi for andre end bornholmerne selv. Det vidner de rige arkæologiske fund og mange forsvarsværker om. Bornholm har været et sted, som man gerne ville have kontrol over og indflydelse på. Lars fortalte også om, at Bornholm flere gange er blevet fanget i dette spil. Blandt andet da Bornholm blev pantsat i de sidste 50 år af middelalderen til Hansestaden Lybæk, som betaling for Lybæks støtte til kong Fredrik den første i hans oprør mod Christian den anden. I et historisk perspektiv har Bornholm på den måde flere gange været en del af et spil, der er større end øen selv. Bornholm kan på én gang både være et værdifuldt center i Østersøen, samtidig med at øen er en dansk udkant, hvor man lokalt ønsker at have medindflydelse og gevinst, når - og hvis - Bornholms centrale placering skal bruges til at løse større internationale udfordringer og ikke blot overlades til en oplevelse af at være blevet pantsat for at imødekomme eksterne interesser.

Lars"" fortælling var tankevækkende.

Der er ingen tvivl om, at Bornholm med energiøen igen står i en situation, hvor vi har stor værdi for mange andre end lige os, der bor her på øen. Hvordan sikrer vi, at energiøen for os bornholmere ikke bliver en oplevelse af igen at blive pantsat og sat uden for indflydelse? Mit bedste bud og min klare overbevisning er, at det er ved, at vi læner os ind i projektet, og gennem konkrete handlinger kæmper for den vision, som både kommunalbestyrelsen og vi i Baltic Energy Island har sat os for: Energiø Bornholm skal blive en løftestang for den bornholmske økonomi med nye arbejdspladser, bedre uddannelser og flere bornholmere. Det sker dog ikke at sig selv. Vi er nødt til at kæmpe for det, hvis vi vil have det til at ske.

DAGENS DEBAT-CITAT Jeg har overvejet at flytte til Svaneke, da jeg har hørt, at det er der, de interessante bor Den bekymrede


ELVÆRKET

Søren Møller Christensen fortæller en gang om måneden fortælle om, hvad der sker på elværket og i hele projektet bag i Lille Madsegade.

Brint, atomkraft og pantsætning - det har været en alsidig uge på det gamle elværk.

Der er aldrig to uger, der er ens på kontoret her hos Baltic Energy Island.

Både gæsterne og emnerne spænder bredt, hvilket er meget sigende for arbejdet med energiøer. Lad mig tage jer med igennem en tilfældig uge, der viser bredden i arbejdet; uge 12.

Mandag morgen havde jeg besøg af en haslebo, Joachim Lind Koefoed, som nu bor ovre og arbejder som manager hos Copenhagen Infrastructure Partners - en global virksomhed, der satser massivt på grøn energi herunder havvind og energiøer. Selvom det er mange år siden, han er flyttet fra Bornholm, har han fortsat et godt øje for sin fødeø, og inden han satte kursen retur mod Sjælland, var han forbi til en kop morgenkaffe. Kaffen blev krydret med en god snak om østersøregionen og ikke mindst CIP""s fokus på de mange havvindmøller, virksomheden forventer at etablere i regionen, herunder i Baltikum, Sverige og Finland. For Bornholm er det særligt interessant, at CIP arbejder for at etablere et brintrør, der skal transportere brint fra Den Botniske Bugt i nord til Nordtyskland i syd. Det giver mulighed for tilkoblinger til energiøerne Bornholm, Gotland og Åland og dermed muliggøre afsætning af brint produceret via power-to-x på Bornholm og de to andre øer.

Fredag fik vi besøg af Morten Løkkegaard, der repræsenterer Venstre i Europa Parlamentet i Bruxelles. Dialogen med Morten kom særligt til at handle om atomkraft og Bornholms placering i Østersøen. Morten fortalte om, at atomkraft er kommet i fokus på den europæiske politiske scene, og at mange sætter deres lid til, at atomkraft kan løse den grønne omstilling. Jeg fortalte, at jeg er overbevist om, at atomkraft spiller en rolle i den grønne omstilling, men at det på den korte bane er vigtigt, at vi fokuserer på havvind, som er billigt og sikkert. Med den nuværende teknologi koster strøm fra atomkraft cirka det dobbelte af strøm fra havvind. Vi var enige om, at det er ikke et enten eller, men et både og, og at det bliver interessant at se, hvad den aktuelle udvikling af en ny generation af atomkraft kan føre til.

Morten Løkkegaard var også meget optaget af det samarbejde i Østersøen, som vi er ved at opbygge. Grøn energi og sikkerhed har stort fokus i EU, og vi drøftede vigtigheden af et endnu stærkere samarbejde mellem landene rundt om Østersøen, og at Bornholm har en vigtig rolle i den sammenhæng.

Samme emne var i fokus torsdag aften, hvor vi under overskriften Bornholm - fra udkant til centrum slog dørene op til vores månedlige arrangement Åbent Elværk. Efter et kig på udstillingen i hallerne samledes vi i workshoplokalet, hvor jeg fortalte om, hvordan Bornholm med energiøen så at sige flytter plads. Vi går fra at være en ø, der er klippet ud og sat ind i en firkant ud for Læsø, til at være i centrum - og hvor Sjælland og København i nogle sammenhænge bliver vores udkant.

Men, jeg er jo tilflytter - og heldigvis kunne en indfødt bornholmer, og antropolog, Lars Christian Kofoed Rømer gøre os meget klogere på, hvordan Bornholm, udover at været centrum for bornholmerne selv, flere gange gennem tiden har været genstand for stor værdi for andre end bornholmerne selv. Det vidner de rige arkæologiske fund og mange forsvarsværker om. Bornholm har været et sted, som man gerne ville have kontrol over og indflydelse på. Lars fortalte også om, at Bornholm flere gange er blevet fanget i dette spil. Blandt andet da Bornholm blev pantsat i de sidste 50 år af middelalderen til Hansestaden Lybæk, som betaling for Lybæks støtte til kong Fredrik den første i hans oprør mod Christian den anden. I et historisk perspektiv har Bornholm på den måde flere gange været en del af et spil, der er større end øen selv. Bornholm kan på én gang både være et værdifuldt center i Østersøen, samtidig med at øen er en dansk udkant, hvor man lokalt ønsker at have medindflydelse og gevinst, når - og hvis - Bornholms centrale placering skal bruges til at løse større internationale udfordringer og ikke blot overlades til en oplevelse af at være blevet pantsat for at imødekomme eksterne interesser.

Lars"" fortælling var tankevækkende.

Der er ingen tvivl om, at Bornholm med energiøen igen står i en situation, hvor vi har stor værdi for mange andre end lige os, der bor her på øen. Hvordan sikrer vi, at energiøen for os bornholmere ikke bliver en oplevelse af igen at blive pantsat og sat uden for indflydelse? Mit bedste bud og min klare overbevisning er, at det er ved, at vi læner os ind i projektet, og gennem konkrete handlinger kæmper for den vision, som både kommunalbestyrelsen og vi i Baltic Energy Island har sat os for: Energiø Bornholm skal blive en løftestang for den bornholmske økonomi med nye arbejdspladser, bedre uddannelser og flere bornholmere. Det sker dog ikke at sig selv. Vi er nødt til at kæmpe for det, hvis vi vil have det til at ske.

DAGENS DEBAT-CITAT Jeg har overvejet at flytte til Svaneke, da jeg har hørt, at det er der, de interessante bor Den bekymrede


ELVÆRKET

Søren Møller Christensen fortæller en gang om måneden fortælle om, hvad der sker på elværket og i hele projektet bag i Lille Madsegade.

Brint, atomkraft og pantsætning - det har været en alsidig uge på det gamle elværk.

Der er aldrig to uger, der er ens på kontoret her hos Baltic Energy Island.

Både gæsterne og emnerne spænder bredt, hvilket er meget sigende for arbejdet med energiøer. Lad mig tage jer med igennem en tilfældig uge, der viser bredden i arbejdet; uge 12.

Mandag morgen havde jeg besøg af en haslebo, Joachim Lind Koefoed, som nu bor ovre og arbejder som manager hos Copenhagen Infrastructure Partners - en global virksomhed, der satser massivt på grøn energi herunder havvind og energiøer. Selvom det er mange år siden, han er flyttet fra Bornholm, har han fortsat et godt øje for sin fødeø, og inden han satte kursen retur mod Sjælland, var han forbi til en kop morgenkaffe. Kaffen blev krydret med en god snak om østersøregionen og ikke mindst CIP""s fokus på de mange havvindmøller, virksomheden forventer at etablere i regionen, herunder i Baltikum, Sverige og Finland. For Bornholm er det særligt interessant, at CIP arbejder for at etablere et brintrør, der skal transportere brint fra Den Botniske Bugt i nord til Nordtyskland i syd. Det giver mulighed for tilkoblinger til energiøerne Bornholm, Gotland og Åland og dermed muliggøre afsætning af brint produceret via power-to-x på Bornholm og de to andre øer.

Fredag fik vi besøg af Morten Løkkegaard, der repræsenterer Venstre i Europa Parlamentet i Bruxelles. Dialogen med Morten kom særligt til at handle om atomkraft og Bornholms placering i Østersøen. Morten fortalte om, at atomkraft er kommet i fokus på den europæiske politiske scene, og at mange sætter deres lid til, at atomkraft kan løse den grønne omstilling. Jeg fortalte, at jeg er overbevist om, at atomkraft spiller en rolle i den grønne omstilling, men at det på den korte bane er vigtigt, at vi fokuserer på havvind, som er billigt og sikkert. Med den nuværende teknologi koster strøm fra atomkraft cirka det dobbelte af strøm fra havvind. Vi var enige om, at det er ikke et enten eller, men et både og, og at det bliver interessant at se, hvad den aktuelle udvikling af en ny generation af atomkraft kan føre til.

Morten Løkkegaard var også meget optaget af det samarbejde i Østersøen, som vi er ved at opbygge. Grøn energi og sikkerhed har stort fokus i EU, og vi drøftede vigtigheden af et endnu stærkere samarbejde mellem landene rundt om Østersøen, og at Bornholm har en vigtig rolle i den sammenhæng.

Samme emne var i fokus torsdag aften, hvor vi under overskriften Bornholm - fra udkant til centrum slog dørene op til vores månedlige arrangement Åbent Elværk. Efter et kig på udstillingen i hallerne samledes vi i workshoplokalet, hvor jeg fortalte om, hvordan Bornholm med energiøen så at sige flytter plads. Vi går fra at være en ø, der er klippet ud og sat ind i en firkant ud for Læsø, til at være i centrum - og hvor Sjælland og København i nogle sammenhænge bliver vores udkant.

Men, jeg er jo tilflytter - og heldigvis kunne en indfødt bornholmer, og antropolog, Lars Christian Kofoed Rømer gøre os meget klogere på, hvordan Bornholm, udover at været centrum for bornholmerne selv, flere gange gennem tiden har været genstand for stor værdi for andre end bornholmerne selv. Det vidner de rige arkæologiske fund og mange forsvarsværker om. Bornholm har været et sted, som man gerne ville have kontrol over og indflydelse på. Lars fortalte også om, at Bornholm flere gange er blevet fanget i dette spil. Blandt andet da Bornholm blev pantsat i de sidste 50 år af middelalderen til Hansestaden Lybæk, som betaling for Lybæks støtte til kong Fredrik den første i hans oprør mod Christian den anden. I et historisk perspektiv har Bornholm på den måde flere gange været en del af et spil, der er større end øen selv. Bornholm kan på én gang både være et værdifuldt center i Østersøen, samtidig med at øen er en dansk udkant, hvor man lokalt ønsker at have medindflydelse og gevinst, når - og hvis - Bornholms centrale placering skal bruges til at løse større internationale udfordringer og ikke blot overlades til en oplevelse af at være blevet pantsat for at imødekomme eksterne interesser.

Lars"" fortælling var tankevækkende.

Der er ingen tvivl om, at Bornholm med energiøen igen står i en situation, hvor vi har stor værdi for mange andre end lige os, der bor her på øen. Hvordan sikrer vi, at energiøen for os bornholmere ikke bliver en oplevelse af igen at blive pantsat og sat uden for indflydelse? Mit bedste bud og min klare overbevisning er, at det er ved, at vi læner os ind i projektet, og gennem konkrete handlinger kæmper for den vision, som både kommunalbestyrelsen og vi i Baltic Energy Island har sat os for: Energiø Bornholm skal blive en løftestang for den bornholmske økonomi med nye arbejdspladser, bedre uddannelser og flere bornholmere. Det sker dog ikke at sig selv. Vi er nødt til at kæmpe for det, hvis vi vil have det til at ske."
2024-04-08 00:00:00,S: Sådan vil vi genoprette regionkommunens økonomi,Bornholms Tidende,"Forudsætningen for Bornholms velfærd og selvbestemmelse er, at der kommer styr på økonomien, mener Socialdemokratiet.

F

or et stykke tid siden fremlagde Socialdemokratiet en langsigtet økonomisk plan for Bornholm. Baggrunden for forslaget var bekymring for kommunens økonomi: kassebeholdningens størrelse, likviditet, store overskridelser, spareplaner m.v. Der skal lægges en ny økonomisk kurs. Vi siger klart, at det vil tage tid, og at der kun er det lange seje træk. Men uanset borgmesterens eller det politiske flertals farve, er det en opgave, som kommunalbestyrelsen skal løse i fællesskab.

Socialdemokratiet har 5 fokuspunkter: 1. En øget kassebeholdning. Det betyder, at der ikke skal være kassetræk, og at kassen ved budgetter skal øges. Samtidig skal en række andre initiativer gennemføres.

2. Budgetter skal holdes og der skal være en bedre økonomistyring. Det er i virkeligheden ret banalt. Det betyder, at ledere på alle niveauer i kommunen med budgetansvar, skal overholde budgetterne, de har ansvar for. Kort sagt styre økonomien. Vi peger også på at bruge kendt ny teknologi til at opnå effektiviseringer indenfor administration og service overfor bornholmerne. Og endelig så ønsker vi, at alle aktivitetsområder på Bornholm sammenlignes med, hvad gælder i andre kommuner. Højere eller lavere standard på Bornholm skal skulle begrundes og være en aktiv politisk beslutning.

3. Udvikling skal prioriteres. Nøglen til, at Bornholm kan blive mere økonomisk selvbærende er, at der sker en udvikling. Det handler om Energiø, Landanlæg, PtX-anlæg (grønne brændstoffer til skibe, fly og tunge køretøjer produceret af el-overskud), Grøn Erhvervspark og nye virksomheder, og generelt en erhvervspolitik for alle sektorer, som fremmer dette. Det er i landbrug, industri og turisme. Endelig så skal der være fokus på uddannelsesmulighederne på Bornholm/ CAMPUS, for at uddanne bornholmerne og tiltrække arbejdskraft og borgere. Der skal mere gang i boligbyggeriet. Det kræver en hurtigere og mere effektiv byggesagsbehandling.

Det udviklingspolitiske flertal i kommunalbestyrelsen skal bruges, og bliver brugt.

4. Der skal være aftaler med staten, som kan forbedre Bornholms økonomi. Det handler om bedre økonomi til dækning af de lovbestemte øgede udgifter til bl.a. børnefjernelser, seniorpension m.v., som kun delvis dækkes af staten. Der skal indgås en flerårig udviklingsaftale med staten. Den skal ikke blot lukke huller i kommunens budget, men bidrage til udviklingsløftet af Bornholm.

Alle muligheder i regeringens fritstilling af den offentlige sektor skal udnyttes maksimalt.

Det skal genindføre tillidssamfundet, og give bl.a. de ældre større indflydelse, samt vise større tillid til de ansattes faglighed, og frigøre ressourcer til gavn for borgerne. Ældrereformen tager fat herpå for de ældre. Nu er der vedtaget en aftale for Folkeskolen, som også skal give skolerne større indflydelse på egne forhold ved at fjerne regler og kontrol. På landsplan viser det sig, at regler, kontrol og bureaukrati er ligeligt fordelt 50/50 mellem staten og kommunerne. Bornholm skal også rydde op i egne fastsatte regler m.v. Og der skal generelt af staten sikres en bedre økonomi til velfærdsområderne, som kommunerne er ansvarlige for.

5. Driften af kommunen skal langsigtet tilpasses. Det betyder, at BRK""s organisation effektiviseres, og der skal ses på om opgaver kan løses anderledes end nu. Der skal ses på om udgifter adskiller sig fra andre kommuner. Mange ventes at gå på pension. Der er for få unge til at tage over. Derfor skal der også ses på muligheder for brug af ny teknologi. Byggesagsbehandlingen skal effektiviseres.

Administrationen bør fremlægge en flerårig plan for særlige fokusområder, hvor der kan skabes forenkling i servicetilbud.

Vi anbefaler indenrigsministeriets nøgletal som vejledende. Alle kommunale bygninger skal gennemgås m.h.p. afvikling af de bygninger, som ikke bruges til primære kommunale formål. Der skal ses på priser og alternative muligheder ved børneanbringelser.

Grundlæggende, så er genopretningen af Bornholms Økonomi en forudsætning for, at kommunen kan varetage sine kerneopgaver indenfor velfærd og øvrige områder, samt forudsætningen for at bevare Bornholms selvbestemmelsesret."
2024-04-08 00:00:00,Hård kritik: Energiø gør Bornholm til mål for russerne,Bornholms Tidende,"Bornholmsk forening vil overbevise Forsvarsudvalget om risikoen for russisk angreb.

H

enrik Espersen så det med egne øjne, da han sad i sin sejlbåd. Et stort russisk militærskib sejlede rundt i Østersøen på præcis det sted, hvor de tyske elkabler løber sammen.

Inden længe kom en tysk helikopter ud og piskede vandet op rundt om skibet for at få det til at pakke sammen og sejle hjem.

Og netop på grund af episoder som denne frygter Henrik Espersen for placeringen af en transformatorstation på Bornholm.

- Det vil være en flyvetur på 10 minutter for et russisk missil afsendt fra Kaliningrad, siger han.

Det er netop sådan et scenarie, Borgerforeningen Energiø Bornholm vil fremlægge, når de får foretræde for Forsvarsudvalget.

Udover selve angrebet på Bornholm og de medfølgende ødelæggelser skitserer Henrik Espersen de mulige konsekvenser for resten af det nordlige Europa.

- Den planlagte transformatorstation på Bornholm vil som sagt være et oplagt mål for et russisk angreb. Hvis en 3gigawatt-transformatorstation bliver bombet, vil det lægge elnettet ned i store dele af Europa. På den måde vil det være meget nemt for russerne at forvolde stor skade med en lille indsats, siger han.

Borgerforeningen Energiø Bornholm synes samtidig, at myndighederne er for dårlige til at informere om processerne og konsekvenserne.

- Naboerne til en kommende transformatorstation føler sig overhørt. Nogle er for, nogle er imod. Og nogle føler sig ængstelige ved det hele, forklarer Henrik Espersen.

Det er endnu ikke afgjort, om husejerne tæt på transformatorstationen skal kompenseres økonomisk, og det synes Henrik Espersen er dybt urimeligt.

TAB AF STRØM UNDERVEJS TIL TYSKLAND Grunden til, at der skal bygges en transformatorstation, er, at strømmen skal laves om. Vindmøllerne producerer vekselstrøm. Det er den type strøm, vi anvender i Europa. Problemet er bare, at det er mere effektivt at transportere jævnstrøm; der er ganske enkelt mindre tab, og det er derfor, man vil opsætte en transformatorstation. Så vil strømmen fra møllerne bliver omdannet til jævnstrøm i transformatorstationen på Bornholm og tilbage til vekselstrøm, når den er havnet i Tyskland.

Men det mener Henrik Espersen er unødvendigt.

Han synes ikke, at strømtabet står mål med alle de andre gener, Bornholm påføres i forbindelse med at få opført en stor transformatorstation på øen. - Hvorfor skal man først føre strømmen fra møllerne i havet 20 kilometer ind til Bornholm for så at sende den til Tyskland. Der er kun 100 kilometer fra møllerne og ned til deres anlæg, siger han.

Borgerforeningen Energiø Bornholm har allerede haft foretræde for Klima-, Energiog Forsyningsudvalget for at fremføre argumentet om, at projektet ikke er rentabelt og vil påvirke Bornholm negativt på mange måder.

Ved at anmode om foretræde for Forsvarsudvalget håber de at kunne skabe større opmærksomhed om sikkerhedsspørgsmålet for Bornholm og den generelle forsyningssikkerhed i Europa."
2024-04-11 00:00:00,Tysk medie besøger ferieø under forandring,Bornholms Tidende,"Mange nordtyskere kender Bornholm som en populær ferieø, men radio- og tv-stationen NDR har været på besøg for at fortælle om det bornholmske engagement i vindenergi.

Et engagement, der skal sikre øen en lovende fremtid, fremgår det.

Administrerende direktør Lars Nordahl fra Rønne Havn A/S redegør for planen om at gøre havnen til centrum for først klargøring og udskibning og senere servicering af havvindmøller i Østersøen. Rønne Havn forventer, at havvind overhaler færgedrift som havnens vigtigste indtjeningskilde i 2025, fortæller han.

NDR omtaler også planerne for Energiø Bornholm, som blandt andet skal levere strøm til Tyskland. Borgmester Jacob Trøst fortæller det tyske medie, at han både ser økonomiske muligheder og klimabeskyttelse i planerne. Han siger også, at der er isolerede kritiske røster blandt befolkningen, men ingen større protester, og at der arbejdes for at sikre de nærmeste naboer til det kommende landanlæg økonomisk kompensation."
2024-04-11 00:00:00,Borgermøde om højspændingsstation,Bornholms Tidende,"Kommunen og Energinet informerer og svarer på spørgsmål om landanlægget. MILJØ.

B

ornholms Regionskommune inviterer sammen med Energinet til borgermøde om plangrundlaget for højspændingsstationen (landanlægget) til Energiø Bornholm. Mødet holdes på Snorrebakken 66 i Knudsker tirsdag den 23. april klokken 16.30.

Mødet kommer godt midtvejs i den igangværende høringsperiode for de forskellige planforslag, som skal bane vejen for etableringen af det store landanlæg på Søndre Landevej ved Sose. Kommunalbestyrelsen godkendte planforslagene for højspændingsstationen den 19. marts, hvorefter forslagene blev sendt i høring i otte uger. Høringssvar til planforslagene skal være kommunens Plan-afdeling i hænde senest den 15. maj.

Kommunen og Energinet vil på borgermødet informere om dokumenternes og projektets indhold samt den videre proces, og man vil få mulighed for at stille spørgsmål til høringen. På kommunens hjemmeside kan man finde høringsmaterialet. Etableringen af en højspændingsstation kræver både et kommuneplantillæg og en lokalplan med tilhørende miljørapport.

Forslaget til lokalplanen fastsætter detaljerede bestemmelser for, hvordan byggeriet kan placeres, og hvordan det skal se ud. Miljørapporten beskriver hvilke miljømæssige hensyn, der er taget og hvilke miljømæssige påvirkninger, planerne kan medføre.

Når høringen er overstået, skal kommunalbestyrelsen behandle indkomne høringssvar, inden planerne kan vedtages med eventuelle justeringer. Herefter bliver der en fire ugers klagefrist."
2024-04-13 00:00:00,Anne Thomas glæder sig - og stiller to krav til partier der vil samarbejde,Bornholms Tidende,"Socialdemokratiets medlemmer gør Anne Thomas til borgmesterkandidat ved urafstemning. Kommunens økonomi skal i balance, og så skal Bornholm udvikle og skabe ny vækst, startende med at bygge ovenpå energiøen, siger Anne Thomas.

Anne Thomas bliver Socialdemokratiets borgmesterkandidat ved valget i november næste år.

Det står klart, efter at alle partiets bornholmske medlemmer siden 12. marts har kunnet stemme i en skriftlig urafstemning mellem Anne Thomas og Mads Randbøll Wolff.

- Jeg har det dejligt. I starten var jeg bare lettet over, at det nu er overstået. Det ville jeg have været, uanset hvordan det faldt ud. For det har været en lang proces, siger Anne Thomas.

- Nu er det en glæde, der fylder. Jeg glæder mig så meget til at stå i spidsen for arbejdet med at sætte holdet og udarbejdet valgprogrammet.

Jeg glæder mig virkelig til det, der kommer nu. Jeg føler mig virkelig priviligeret.

Kommunen står i en sværere situation, end da Anne Thomas var viceborgmester for Alternativet frem til sommeren 2019.

- Det bliver da svært at få enderne til at mødes. Det handler om, hvordan vi får råd til både at køre kommunens daglige drift og samtidig have en dagsorden om at udvikle Bornholm, siger Anne Thomas.

- Hvordan får vi skabt en balance, så vi ikke bare skal skære ned år efter år? Det tror jeg, at jeg har nogle bud på. Men nu er der et år til at få en rigtig god dialog på hele øen.


VÆK FRA ZIGZAG-KURS

Uden at programmets detaljer over hovedet er på plads, kommer Socialdemokratiet til at gå til valg på to hovedtemaer.

Kommunens økonomi skal rettes op og bringes i balance. Og så vil Socialdemokratiet udvikle. De to hovedpunkter går igen i det udspil, som partiet gik ud med i februar.

Anne Thomas og Socialdemokratiet ser flerårige budgetter som en del af vejen til en stabil økonomi.

- Vi skal have ro om det, som vi beslutter. Jo mere zigzag-kurs kommunen kører i, desto sværere er det også at få ro til at være leder. Hvis man kører lige ud, er det lettere at køre effektivt, siger Anne Thomas.

- Der har været en historik for, at vi kun får budgettet til at stemme for det kommende år. Men det skal ændres. Overslagsårene, altså årene efter det følgende år, skal også være i balance, siger hun.

- Med et-årige budgetter får vi et-årige sparekataloger. Så vil alle kommunens centerchefer helst afgive så lidt som muligt, så derfor afgiver de såvidt muligt småting. Men centercheferne skal kunne regne med, at hvad de har næste år, vil de også have om tre år.

Anne Thomas fortæller, at hun er spændt på hvor langt den nuværende kommunalbestyrelse vil nå med at sikre kommunen en bedre økonomi. Også fordi svaret på det spørgsmål vil spille direkte ind på, hvad hun selv vil kunne gøre efter valget.

- Hvis økonomien skal bringes i balance, skal der tages nogle meget store beslutninger.

Så må vi se, om den nuværende kommunalbestyrelse når det, siger hun.

- Hvis økonomien ikke er blevet stivet af før næste valg, må vi gøre det først. Men hvis økonomien er blevet stivet af, kan vi gå i gang med dagsordenen om udvikling allerede fra dag 1.

- Du kan sammenligne det med, hvis du skal overtage den fædrene gård, men først skal gøre det om nogle år. Så håber du også, at din far vil passe godt på gården så længe, siger Anne Thomas.

- Hvis du overtager en gård med hul i taget, vil det bare være på med knofedtet. Overtager du derimod en gård, hvor der er rent i hjørnerne, er det noget helt andet. Så må vi jo se, hvad det er for en bedrift vi overtager efter valget.


S FOR TO BETINGELSER

Hvordan kommunens situation end vil være efter valget, fortæller Anne Thomas, at hun som udgangspunkt er parat til at arbejde sammen med alle partier, der er enige med S om de to hovedpunkter. - Jeg kan forestille mig at samarbejde med alle partier, der både står for økonomisk ansvarlighed og en udviklingsdagsorden. Hvis de to ting er til stede, kan vi snakke om resten, siger hun.

- Lige nu er det bare ikke alle partier, der har formuleret en politik på de to felter. Men det har de tid til.

Anne Thomas erklærer også Socialdemokratiet klar til at tale om, hvad kommunen mere præcist skal satse på at udvikle.

- Hvis et parti er økonomisk ansvarligt, kan det for mig at se godt have nogle andre ideer end vores om, hvad og hvordan vi skal udvikle. Det vil jeg også godt tale om, siger hun.

Øverst på Socialdemokratiets udviklingsliste står ambitionen om at bygge ovenpå den kommende energiø. Med en grøn erhvervspark, brintproduktion, forskning og uddannelse, der til forskel fra selve landanlægget kan bringe varig vækst til Bornholm.

- Der er nok et lighedstegn mellem energiøen og det at have en dagsorden for at udvikle Bornholm. Det er i hvert fald den position, som vi længe har haft i Socialdemokratiet, siger Anne Thomas.

- Hvis nogen har andre ideer end at udvikle på energiøen, er jeg da lydhør. Jeg kan bare ikke se andre store appelsiner, der er ved at falde ned i vores turban.

Skal andre partier gå ind for at bygge ovenpå energiøen, hvis de vil med i en konstituering med Socialdemokratiet? - Det er for tidligt at klatre op i et træ på den måde. Men det er massiv udvikling, vi har brug for, og jeg har også bare svært ved at se, hvordan vi kan få noget lokal glæde ud af en transformerstation uden at lægge noget erhverv ved siden af. For at bruge noget af den her enorme mængde overskudsvarme, som transformerstationen kommer til at give, siger Anne Thomas.

FLERE ANDRE UDVIKLINGSSPOR Samtidig afviser Anne Thomas, at hun og Socialdemokratiet er mere optaget af at udvikle end af kommunens tilbud og velfærd og dens daglige drift.

- Dagsordenen om udvikling kommer ikke til at fylde lige så meget som den daglige drift. Men der er områder, som vi har råd til at udvikle på, siger hun.

- Det første spor handler om erhvervsfremme og energiøen.

Her er der nogle rigtig gode muligheder for også at få noget finansiering udefra, for eksempel midler fra EU.

- Det andet spor er udviklingsplaner for vores byer. Her ligger der faktisk en masse arbejde, der allerede er gjort. Der er bare også i hvert fald nogle byer, der ikke rigtig ved, hvordan de nu skal komme videre, siger Anne Thomas.

- Det tredje spor handler om folkesundheden og om at sikre gode børneliv. Vi har faktisk en smaddergod folkesundhedspolitik.

Den er bare ikke blevet fulgt op politisk, så den er aldrig blevet rullet ud.

Den nuværende kommunalbestyrelse har taget visse skridt til at forebygge, at så mange børn og unge bliver anbragt.

Ungehuset bliver udvidet, og at forebygge mere er en bærende pille i den genopretningsplan, der skal få økonomien i Center for Børn og Familie tilbage i balance. Dog uden at der er blevet skudt nye penge ind i planen om at forebygge mere.

- Jacob Trøst talte også om børn og unge og om forebyggelse før sidste valg. Det er heller ikke hans skyld, at der ikke er blevet gjort så meget ved det. Det er bare hans opgave at få samarbejdet på plads, og når det ikke lykkes, bliver det altså umuligt at få de her midler udefra, siger Anne Thomas.

- Sikrer vi gode børneliv, får vi ret hurtigt gode resultater.

Her er der også nogle gode muligheder for at skabe udviklingsprojekter, som vi også bør kunne få midler udefra til. - De unge i dag er af en anden type end tidligere. De unge kæmper mere med deres mentale sundhed i dag. Der er nogle områder her, hvor vi kan lave en 10-årig indsats, hvis vi kan få nogle projektmidler til det, siger Anne Thomas.


HVOR MANGE PENGE ER DER UDEFRA?

Direkte adspurgt holder Anne Thomas fast i, at det ikke er urealistisk, at EU og fonde og andre pengekasser udefra kan bringes til at udvikle på Bornholm.

Er det realistisk at tro på, at Bornholm kan få så mange penge udefra til så mange forskellige indsatser? - Det er et rigtig godt spørgsmål. Og ja, der er også en grænse for, hvor mange eksterne midler vi kan hente. Kommunen vil også skulle medfinansiere, så det er klart, at det ikke kan vokse helt ind i himmelen, siger Anne Thomas.

- Derfor skal vi vælge, hvad vi vil satse på at udvikle og hvad vi vil satse på at hente eksterne midler ind til.

Men er der så stor en parathed til at skyde penge i projekter på Bornholm? - Ja, mange steder er der. I EU står der grøn omstilling på rigtig mange af de midler, der er til rådighed. De private fonde står også nærmeste på tæerne af hinanden for at styrke lokalsamfund. Og der er også store fonde, der satser på forebyggelse og på tidlig indsats over for bør, siger Anne Thomas.

- Hvis vi vælger nogle indsatser, tror jeg, at vi står ret godt i forhold til at få midler. Men der er også grænser for, hvor meget vi kan.

Hvis økonomien ikke er blevet stivet af før næste valg, må vi gøre det først. Men hvis økonomien er blevet stivet af, kan vi gå i gang med dagsordenen om udvikling allerede fra dag 1. Anne Thomas (S), borgmesterkandidat"
2024-04-15 00:00:00,"Venstre køber Anne Thomas"" ene krav men ønsker mindre udvikling end S",Bornholms Tidende,"Ja tak til en ansvarlig økonomisk politik, men vi vil hellere udvikle det nære end arbejde for at tiltrække noget nyt, siger spidskandidat Frederik Tolstrup (V), efter at Anne Thomas som ny spidskandidat har gentaget økonomi i balance og udvikling som Socialdemokratiets to krav til kommende samarbejdspartnere.

K

ommunens økonomi skal i balance igen. Og så skal Bornholm udvikles. Ikke mindst ved at bygge ovenpå den kommende energiø med for eksempel brintproduktion og en grøn erhvervspark ved siden af landanlægget.

De to kardinalpunkter for Socialdemokratiet gentog Anne Thomas (S), efter at det fredag stod klart, at hun bliver Socialdemokratiets næste borgmesterkandidat. Ingen kan vel være uenig i, at kommunen skal have ansvarlig økonomisk politik, svarer spidskandidat Frederik Tolstrup (V). Sværere har han det derimod med Socialdemokratiets syn på, hvordan Bornholm skal udvikle sig.

- Laver man en skarp markering, spænder man måske også ben for de ting, som man godt kan blive enige om, og hvor man kan finde hinanden, siger han.

- Jeg er fuldstændig enig i, at man kan have nogle krav eller vigtige punkter. Jeg kan også godt forestille mig, at Socialdemokratiet og Venstre kan finde hinanden på, at der skal være en ansvarlig økonomisk kurs. Men jeg forstår egentlig ikke, at man stiller krav om en ansvarlig økonomisk politik, for det burde alle partier jo gå ind for, siger Frederik Tolstrup.

- Så kan vi måske blive mere uenige om i hvilken retning man skal udvikle Bornholm.

Men det skal ikke hindre, at man godt kan lave et budget sammen, siger han.

V VIL SE PÅ DET NÆRE Og uenige er de. Hvor Socialdemokratiet vil tiltrække helt nye erhverv og brancher med energiøen, vil Venstre hellere fokusere på det erhvervsliv, som Bornholm allerede har. Og på kendte problemer som ventetiderne på at få en byggesag behandlet og det høje sygefravær i nogle dele af kommunen.

- Jeg er meget optaget af hverdagen. Medarbejdernes trivsel og det høje sygefravær. Jeg går også ind for at støtte op om erhvervslivet på Bornholm. For mig handler det om de næste 3-4 år og de ting, som vi kan gøre for at gøre tingene lidt bedre, siger Frederik Tolstrup. - Som landmand har jeg også sat mig nogle store mål, og så har jeg måske nået halvdelen af dem. Tit er det faktisk de små ting, der flytter tingene.

- Jeg synes, at der er rigtig meget i gang med det erhvervsliv, som vi allerede har. Det er der i industrien og byggeriet og til en vis grad også i landbruget, siger Frederik Tolstrup.

- Jeg er mere fokuseret på at udvikle det, som vi allerede har, end på at tiltrække noget nyt. Man må ikke glemme, at vi har et superdygtigt erhvervsliv, der bare godt kunne bruge en lettere adgang til arbejdskraft og nogle kortere ventetider på at få byggesager behandlet.

- Nu har vi ikke noget valgprogram endnu, men jeg kunne forestille mig, at vi går til valg på at bakke op om det erhvervsliv, som vi har, siger Frederik Tolstrup.

Venstre har endnu ikke taget stilling til, om partiet går ind for at bygge nye erhvervsmuligheder ovenpå energiøen. - Der kan godt komme en masse hype om det nede i Sose. Jacob Trøst bruger en masse krudt på det. Det er helt fint. Det er bare også vigtigt, at nogen bruger krudt på det erhvervsliv, som vi har. Og på for eksempel medarbejdernes trivsel, siger Frederik Tolstrup.

- Jeg kan ikke tage stilling til det, for jeg ved ikke, hvordan det kommer til at se ud. Der er jo heller ingen virksomheder, der har meldt sig og sagt, at de ønsker at opføre noget ved siden af landanlægget, siger han.

BEGGE KANDIDATER VAR GODE Venstres spidskandidat venter en del af Socialdemokratiets valg af Anne Thomas som borgmesterkandidat. Men modkandidaten Mads Wolff kunne også have bragt noget ind i valgkampen, siger han også.

- Jeg tror, at det får en positiv betydning. Anne Thomas er en superdygtig kommunikator og er direktør i CRT, så hun har også en masse viden. Det synes jeg er ret positivt, siger Frederik Tolstrup.

- Jeg synes, at de havde to gode kandidater.

Kompetencer er der masser af. Så kan vi snakke om de politiske uenigheder bagefter.

Vil valget af Anne Thomas gøre en forskel for kommunalvalget? - Det er umuligt at sige. Nu får vi nogle diskussioner med Anne Thomas. Men vi får ikke at vide, hvordan valget ville være gået med Mads Wolff som spidskandidat.

For mig handler det om de næste 3-4 år og de ting, som vi kan gøre for at gøre tingene lidt bedre Frederik Tolstrup (V), spidskandidat"
2024-04-15 00:00:00,Transformatorø Bornholm giver ingen arbejdspladser,Bornholms Tidende,"Modsat hvad mange politikere siger, kommer transformatorstationen ikke til at skaffe nogen arbejdspladser til Bornholm.

N

u har Claus Larsen-Jensen, i bedste Kejserens nye klæder stil, skrevet et debatindlæg for Energiøen. I hans øjne er alle, der er kritiske over for projektet, bare imod fordi det er stort, og så har de ikke forstand på det. Claus Larsen-Jensen har kun fugle på taget, men det er bedre at have en i hånden. Den arbejdsplads en lokal virksomhed skaber er vigtigere for Bornholm, end alle dem der kun er drømme.

Jeg var med til det første møde om en transformatorstation, der skulle gøre Bornholm til en energiø. Energinet forklarede, at de ikke kom med arbejdspladser. Så gik borgmester Thomas Thors på talerstolen og fortalte, at det ville give masser af arbejdspladser.

Men nu havde Energinet lige sagt, at der ikke kom nogen arbejdspladser. Siden har stort set alle politikere og andre gentaget det, som Thomas Thors sagde. Anlægget sender bare strømmen vide, der er ingen forædling, ingen værditilvækst og deraf heller ikke nogen arbejdspladser. De arbejdspladser, anlægget skaber, ligger i Erritsø ved Fredericia. Du gjorde intet, Claus, for at kræve disse ingeniørarbejdspladser til Bornholm.

Hvad er formålet med en stor transformator på Bornholm? Sikker strøm i store mængde til Sjælland/ København og Berlin/Tyskland. Hvor er arbejdspladserne, Claus? Ja de kommer i København og i Berlin.

Nu har Energinet flere gange udtalt til Bornholms Tidende, at Bornholm ikke får billigere strøm, hvis Bornholm bliver koblet på energiøen. Men det vil du, Claus, måske ikke forstå? For at kunne forrente prisen på de kabler, der skal forbinde Bornholm med Sjælland og Tyskland, så kræver det, at alt den strøm, vindmøllerne kan producere, sendes gennem kablerne.

Derfor skal den strøm, Bornholm vil bruge, også være med til at betale til kablerne, selvom vi ikke bruger kablerne, hvis ikke så vælter hele økonomien. Så når Energinet siger, ingen billig strøm til Bornholm, så skal du, Claus, og alle andre tro på det.

Hvorfor skal man starte/flytte sin virksomhed på Bornholm? Prisen på grøn strøm er den samme på Sjælland og i Tyskland. Politikere og andre der drømmer om masser af nye virksomheder, lad være med at bilde os bornholmere ind, at prisen på strøm kan redde BRK""s økonomi. Vi har landets højeste nettarif.

Bornholm skal være testø, det har vi hørt i mange år. Vi skal være førende i at udvikle grønne teknologier, men den udvikling buldrer afsted i Jylland.

Skab gode rammer for de virksomheder, der er på øen og betaler skat til BRK, vi skal satse på det vi kan og udvikle os derfra."
2024-04-22 00:00:00,Forperson tror fortsat på mølleprojekt,Bornholms Tidende,"Arbejdet med at etablere en lokal- og folkeejet havvindmøllepark ud for Bornholm kommer til at fortsætte uanset om klage giver Bornholms Havvind medhold eller ej, siger forperson.

S

elvom det seneste halvandet års tid i Bornholms Havvind ikke ligefrem har været en dans på roser, er borgerenergifællesskabets forperson, Peter Andreas Nielsen, optimistisk, når snakken falder på fremtiden - og på om vindmøllerne overhovedet kommer op.

Det siger han i et interview med Tidende umiddelbart efter foreningens generalforsamling lørdag formiddag på biblioteket i Rønne.

- For så vidt vi kan få miljøgodkendelser og økonomi i projektet, er jeg sikker på, politikerne godt kan se meningen i, at det selvfølgelig skal foregå sådan. Det er den bedste måde at skabe lokal opbakning til den grønne omstilling, som de selvsamme politikere efterspørger, siger Peter Andreas Nielsen.

I øjeblikket venter han og foreningen på, at Energiklagenævnet tager stilling til en klage, Bornholms Havvind har indgivet.

Bornholms Havvind fik i oktober et nej af Energistyrelsen til en ansøgning om at få tilladelse til at gå i gang med forundersøgelserne til opsætningen af ni lokale- og folkeejede vindmøller ud for Nexø. En sådan tilladelse var - og er - ellers det næste skridt i udviklingen af projektet, og Bornholms Havvind var af den opfattelse, at afslaget blev meddelt på baggrund af en politisk aftale, der ikke var udmøntet i lovgivning på det tidspunkt, hvor afgørelsen faldt. Derfor valgte foreningen at klage.

- Hvorvidt klagen falder ud til vores fordel eller ej, vil kunne have en indflydelse på, hvilken organisatorisk form vi har på den korte bane. Men arbejdet kommer til at fortsætte uafhængigt af den organisatoriske form - det er jeg rimelig optimistisk omkring, siger Peter Andreas Nielsen.

MULIG ÆNDRING I ORGANISATION På lørdagens generalforsamling præsenterede han bestyrelsens bud på en arbejdsplan det kommende år med udgangspunkt i to scenarier. I det ene scenarie bliver klagen afvist, og i det andet får Bornholms Havvind medhold. Hvis klagen bliver afvist, vil der være en mulighed for, at bestyrelsen foreslår at nedlægge borgerenergifællesskabet. Det vil der sådan set også være en mulighed for, hvis foreningen får medhold.

- Arbejdet for havvind ud for Bornholm har stået på i mange år - også før vi i november 2022 etablerede borgerfællesskabet som en forening med begrænset ansvar. I det omfang det giver mere mening for os at finde tilbage til en lignende konstruktion, enten hvor vi opererer uden CVR-nummer, eller hvor vi opererer nærmere som en almindelig forening, så kunne man sagtens forestille sig, at det kunne være en løsningsmodel, siger Peter Andreas Nielsen, der tilføjer: - Men egentlig synes jeg, det er spekulation.

Jeg synes, vi har en god organisatorisk form, der tillader os at arbejde videre, når vi forhåbentlig får medhold på klagen, og regeringen kan konstatere, at de bliver nødt til at finde en løsning, hvilket jeg også tror, de arbejder på.

Han bemærker i den forbindelse, at der ikke er nogen fra regeringen, der har været ude at tale imod projekter som Bornholms Havvinds.

- De har afvist det på nogle formalistiske baggrunde, men har som sådan ikke stillet sig imod lokal- og folkeejede projekter. Tværtimod oplever vi, at der også i regeringspartierne er stor opbakning til konstruktioner som vores. Derfor håber vi også, at de trækker i arbejdstøjet og finder den løsning, der er nødvendig for, at vi kan fortsætte, siger han.

USIKKERHEDSMOMENT Men Christiansborg har som bekendt også planer om at etablere Energiø Bornholm. Peter Andreas Nielsen mener, at energiøen er et ""usikkerhedsmoment"", som er svært at forholde sig til.

- Det er ikke en energiø, der er møntet på Bornholm. Derfor er det vigtigt, at vi på Bornholm arbejder videre på vores eget projekt, der kan sikre, at vi opnår muligheden for at aftage strøm til kostpris og kan tjene penge på, at vi har den fordelagtige placering, vi har. Det er ikke noget, energiøen kan give os - men det kan vi sikre os selv, siger forpersonen.

Så det er ikke sådan, at der ikke kommer en lokal, folkeejet havvindmøllepark, hvis energiøen bliver etableret? - Nej, sådan ser jeg det ikke. Generelt er der lokalt på Bornholm og fra miljøsamt civilsamfundsorganisationer stor opbakning til projektet, mener Peter Andreas Nielsen. Også på generalforsamlingen var der stor interesse og opbakning til det fortsatte arbejde i borgerenergifællesskabet, mener han. INGEN MELDTE SIG Til generalforsamlingen mødte 20 stemmeberettigede medlemmer op. Ved den stiftende generalforsamling i november 2022 mødte 65 personer op - og det var på en dag, hvor store dele af østlandet var sneet inde.

Samtidig ønskede ingen af de tilstedeværende medlemmer at stille op til bestyrelsesvalget - hverken som bestyrelsesmedlem eller suppleant - selvom der var flere pladser ledige, da flere havde valgt at trække sig.

I henhold til foreningens vedtægter skulle der derfor vælges minimum ét medlem, og det lykkedes tilsyneladende kun, fordi Jonas V. Andersen, der dog ikke var til stede på generalforsamlingen, på forhånd havde meddelt bestyrelsen, at han gerne ville stille op. Kan man kalde det god opbakning til at deltage i arbejdet? - Vi er udmærket klar over, at det på nuværende tidspunkt er et arbejde, der er præget af usikkerhed. Det er svært at vide, hvad man stiller op til, hvis man går ind i bestyrelsen.

Derfor er vi også glade for, at vi trods alt havde en frivillig, der stillede op til bestyrelsen for at hjælpe os videre, siger Peter Andreas Nielsen, der tilføjer: - Vi er overbeviste om, at når vi når til det punkt, hvor der igen er vind i sejlene eller under vindmøllevingerne, så skal der nok være folk, der kan se mere konkret, hvad bestyrelsesarbejdet kommer til at bestå i.

Generalforsamlingen gav bestyrelsen bemyndigelse til, at den kan indsupplere nye bestyrelsesmedlemmer i det omfang, det er relevant. Samtidig meddelte et af de bestyrelsesmedlemmer, der inden generalforsamlingen havde valgt at trække sig, umiddelbart efter generalforsamlingen, at vedkommende alligevel ikke trækker sig fra bestyrelsen endnu, men fortsætter som kasserer for at bakke op om projektet."
2024-04-22 00:00:00,Transformatorstation skaber ingen arbejdspladser? Det ved vi da godt,Bornholms Tidende,"Der er intet nyt i vinden, når Poul-Jørgen Videslet skriver i et læserbrev, at transformatorstationen ikke vil skabe nogen arbejdspladser til Bornholm.

P

oul-Jørgen Videslet skriver, at modsat hvad mange politikere siger, kommer transformatorstationen ikke til at skaffe nogen arbejdspladser til Bornholm, og så skal jeg lige have en tur.

Jeg kender ingen politikere, som har det synspunkt, som Poul-Jørgen Videslet, tiltænker os. Energiøen og Landanlægget giver rigtig mange arbejdspladser til Bornholm under etableringen. Herefter skal der være betjening af landanlægget og service til havvindmøllerne.

Når det går i drift, er det rigtigt, at der ikke er så mange arbejdspladser i det. Det ved vi alle godt. Det er også det, som CRT har dokumenteret. Så det er kendt viden.

Men det giver Bornholm nogle muligheder, som Bornholm ikke har nu, men kan få, og som på landsplan er massiv interesse for at investere i. Det er derfor, at der er fokus på, at overskuds-el kan omdannes til grønne brændstoffer til skibe, fly og tunge køretøjer. Et sådan PtX-anlæg skal naturligt lægges fysisk ved siden af landanlægget, hvor el kommer i land. Det skaber rigtig mange arbejdspladser.

Er det så realistisk? Der skal jo være en politisk interesse og investorer. Den interesse er der. Det er en del af den danske SMV-regerings strategi at ville fremme udvikling af grønne brændstoffer. Lea Wermelin, MF, og tidligere Miljøminister har lige været med til at forhandle et brintrør på plads gennem Jylland. Iblandt Østersølandene er der planer om et brintrør gennem Østersøen, forbi Bornholm, som gør det relevant med et PtX anlæg på Bornholm. 60.000 skibe sejler årligt forbi, så det kan være relevant at tanke op her. EU er ind over planerne om el-produktion i Østersøen og Nordsøen, som har god vind. En Grøn Erhvervspark kan tiltrække og skabe nye virksomheder, som også skal bruge elektricitet. Der vil blive et gigantisk varmeoverskud, hvor vi kan forsyne Bornholms Fjernvarme og binde nettet sammen på Bornholm.

Er nogle af de store investeringer uklare nu? Ja, men visioner og vilje er der. Og det kan løfte Bornholm markant. Der er en helhed i alt dette, så det ikke giver mening kun at stirre sig blind på Landanlægget og arbejdspladser i den forbindelse. Det større perspektiv skal være der.

Lad mig sige det meget klart, at uden et bredt udviklingsperspektiv, som Bornholm får forærende i kraft af Energiøen og Landanlægget, så ville det se helt anderledes ud for Bornholm i fremtiden. Vi får en udviklingstrampolin forærende, hvorfra vi og andre skal hoppe til at nå andre mål. Og det er realistisk. Fugle, der tidligere fløj forbi Bornholm, fordi vi var udkant, lander nu her og lægger æg, fordi Bornholm bliver centrum i Østersøen og Nordeuropa på det Energipolitiske og andre områder. Det er en politisk opgave, at vi på Bornholm leverer de reder, som fuglene kan yngle i. Så ingen fugle på taget andet end som mellemstation."
2024-04-23 00:00:00,Lad os købe elnettet tilbage,Bornholms Tidende,"Har vi nettet, har vi også vores frihed til at styre alt det, som vi nu forsøger at få styr på, skriver Benny Elmann-Larsen.

T

refor er i gang med, unuanceret, at gennemføre profitmaksimering af deres investering i det bornholmske elnet. Vi har sendt 700 mio. kr. til Bornholm. Klap i og vær taknemmelig, venligst. Og derudover gør vi som vi har lyst til, med nul transparens. Og sådan forbliver det sikkert. Men med udsigt til at vi skal malkes for 500 mio. kr. mere, må vi virkelig nu overveje hvad vi vil.

Elselskabet Radius på Sjælland udbygger i mellemtiden nettet på basis af forbrugsmønstre, og prøver at informere kunderne i en sådan udstrækning, at de kan følge med og forstå bevæggrunde for at/om kapaciteten skal øges. Det samme skal Trefor selvfølgelig gøre for bornholmske adresser, men det hele forbliver en black box.

Overordnet er den eneste fornuftige vej frem derfor, at de bornholmske elkunder - sammen - køber elnettet tilbage. Og overvej så også lige, om Beof ikke måske skulle have en mere professionel styreform i stil med hvad Rønne Havn fik etableret for år tilbage - en tanke, Winni Grosbøll var stærk fortaler for tilbage i tiden. Ingen politikere skal være fødte medlemmer af Beofs ledelse, tak.

Hvis borgerne ejer nettet, slipper vi for den kunstigt satte transporttarif, og vi kører nettet på en måde, så det både bliver opgraderet som nødvendigt, og i forhold til de til enhver tid gældende rammebetingelser, som energiø og større vindmølleparker i den nærmeste fremtid byder. På den måde, og fordi der ikke er behov for, at det skal være en forretning i den forstand, som Trefors Charles Nielsen ynder at minde os om, hver gang han har taletid, kan vi beherske vores energiforsyning og agere efter, hvad der er praktisk nødvendigt. Medejerskab som andelshaver, glæde og tilfredshed med den retfærdighed, og måske endda overskud her og der, vil være resultatet.

Et tilbagekøb vil sikkert betyde 20.000 kroner per bornholmer i form af passende lån, og deler man det ud på en 30 års periode, synes det at være til at overskue. Og kan ikke alle være med der, er der jo et utal af muligheder for, hvordan man alternativt finansierer det, specielt når vi ved, at der er mere pengestærke andelshavere, interesserede i alternativ energi, der kan tage broderparten af omkostningerne. Har vi nettet, har vi også en velsignet frihed til at styre alt det, som vi nu forsøger at få styr på gennem Energinet, Energistyrelsen, Trefor og Beof.

Som sagerne står, betaler vi årligt i størrelsesordnen 25-50 mio. kr. i eltransportafgift til Trefor. Sæt det i relation til tilbagekøbsprisen for nettet, og vupti, så har vi en mulig finansiel basis for overtagelse.

Med ejerskabet giver vi Beof nyt liv, specielt hvis man samtidig opretter en Beof-styreform, som svarer til dagens standard for store koncerner, det vil sige med de rette professionelle, og uden at kommunalbestyrelsesmedlemmer er fødte medlemmer af en bestyrelse, som de ingen forudsætninger har for at sidde i. Den tanke støttede Winni Grosbøll tilbage i tiden, hvor et lignende problem blev løst for Rønne Havns styring.

Endelig vil det være sådan, at vi som netejere kan profitere af de store industriforbrugeres forbrug, efterhånden som de indfinder sig, enten i forbindelse med forberedelse og udskibning fra havnene, eller i forbindelse med energiøaktiviteterne, som jo nok uden megen tvivl kommer. Og som andelsnetejere vil den allerede eksisterende industri kunne blive mere konkurrencedygtig via den til tider næsten gratis el.

Måske er der et par kvalificerede mennesker, der kan lave en god beregning for det projekt, når Trefor har fortalt os hvad de vil sælge nettet tilbage for?"
2024-04-23 00:00:00,Beof lander overskud på 83 millioner kroner,Bornholms Tidende,"Selskabet har tilført 22 millioner kroner, der er med til at holde priserne i ro, fortæller direktøren.

E

t samlet overskud på lige over 83 millioner kroner blev resultatet for Bornholms Energi & Forsyning Holding A/S i 2023.

Ifølge direktør Claus M. Andersen er overskuddet afgørende for, at selskabet kan ruste sig til de massive investeringer, der skal ske i fremtidens grønne energiforsyning på Bornholm. Forperson Helle Munk Ravnborg kalder det et regnskab, der er al mulig grund til at være tilfreds med.

Bag det samlede overskud gemmer sig blandt andet solide overskud i de kommercielle selskaber Bornholms El-produktion A/S og Bornholms Energi A/S.

- Vi er forskånet for at have kommercielle ejere, der skal have udbetalt udbytte. Derfor kan vi bruge vores overskud til at investere i tiltag, der medvirker til at holde priserne nede for bornholmerne, og som styrker vores forsyning på Bornholm både nu og i fremtiden, siger Claus M. Andersen i en pressemeddelelse.

Som eksempler på dette nævner Beof, at man er i færd med at sætte batterier og solceller op på flere af selskabets vandværker, og noget tilsvarende gør sig gældende på varmeværket i Østerlars.

Det er ifølge forsyningsselskabet til gavn for både kunderne og klimaet.

STORE INVESTERINGER I 2023 har det været muligt for Beof at tilføre afkast på i alt 22 millioner kroner fra kommercielle midler til både fjernvarme, vand og spildevand.

Det er penge, der direkte skaber værdi for kunderne og er med til at holde priserne i ro, på trods af at selskabets udgifter stiger, fortæller direktøren.

- Det er vi stolte af, og det er med til at understrege, hvad vi kan, når vi har et godt økonomisk fundament, og det gælder også på lang sigt, siger Claus M. Andersen.

I de kommende år vil Beof på forskellig vis lede efter flere muligheder for at investere, så de forskellige sektorer supplerer hinanden med henblik på at skabe besparelser for kunderne. Derudover byder fremtiden på store investeringer i spildevandsinfrastruktur og lagringsteknologi

- Vi skal finde ud af, hvordan vi kan lagre energien fra sol og vind, Bornholm skal have en fossilfri energiproduktion, og så skal vi også have økonomi til at gribe de muligheder, som Energiø Bornholm genererer, siger Claus M. Andersen.

Hvis Beof vil realisere de planer, kræver det, at selskabet har noget at stå imod med, og det er 2023-regnskabet med til at sikre, forklarer han. - Med det her regnskab står vi et rigtig godt sted i forhold til at kunne træffe de nødvendige og langsigtede beslutninger.

Dem, der giver mest mulig værdi både for Bornholm, bornholmerne og for vores fælles fremtid, siger Claus M. Andersen.


OM BORNHOLMS ENERGI & FORSYNING

Bornholms Energi & Forsyning A/S består af et holdingselskab og seks datterselskaber.

Tre af selskaberne er kommercielle og må tjene penge på kommercielle aktiviteter: - Bornholms Energi og Forsyning A/S - Bornholms Energi A/S - Bornholms El-Produktion A/S Dog er Bornholm El-Produktions aktiviteter indenfor varmeproduktion underlagt varmeforsyningslovens hvile-i-sig-selv principper.

Tre af selskaberne af hvile-i-sig-selv selskaber: - Bornholms Vand A/S - Bornholms Varme A/S - Bornholms Spildevand A/S I disse må Bornholms Energi & Forsyning ikke tjene penge.

Koncernen er 100 procent ejet af Bornholms Regionskommune og bestyrelsen udpeges delvist politisk."
2024-04-24 00:00:00,Udvalg skal vurdere sikkerhedstrussel,Bornholms Tidende,"Bornholmsk borgerforening vil råbe Folketinget op. Russerne får et terrormål foræret. ENERGIØ.

B

ornholm bliver en skydeskive, og vejledningen er skrevet med kyrilliske bogstaver. Hvis den planlagte transformatorstation opføres.

Sådan lyder vurderingen fra Borgerforeningen Energiø Bornholm, der frygter, at øen bliver et oplagt mål for russiske angreb.

Det scenarie skal Forsvarsudvalget i Folketinget forholde sig til, når Borgerforeningen Energiø Bornholm får foretræde for udvalget i morgen, torsdag.

Udvalgets næstformand, Peter Juel-Jensen (V), ser frem til at høre fra den bornholmske borgerforening.

- Jeg glæder mig til, at de kommer og redegør for deres tanker og idéer. Der er ingen tvivl om, at vores energiforsyning er et muligt mål for nogen, der vil os det ondt. Det skal vi prøve at indrette os efter, men lige nu og her siger trusselsanalysen ikke, at der er overhængende fare for et russisk angreb mod Danmark, siger han.

STOR SKADE MED LILLE INDSATS Den planlagte transformatorstation skal bygges for at kunne omdanne vekselstrømmen fra havvindmøllerne til jævnstrøm, inden den skal sendes til Tyskland. På den måde reduceres tabet af energi, da jævnstrøm er mere effektiv at transportere end vekselstrøm. Men det gør også transformatorstationen til et oplagt mål for et eventuelt russisk angreb. - Hvis en 3gigawatt-transformatorstation bliver bombet, vil det lægge elnettet ned i store dele af Europa. På den måde vil det være meget nemt for russerne at forvolde stor skade med en lille indsats, siger Henrik Espersen fra Borgerforeningen Energiø Bornholm.

Peter Juel-Jensen vil ikke afvise Henrik Espersens argument.

- Det skal vi have undersøgt nærmere. Så jeg vil sende deres materiale over til forsvarsministeren og bede hans folk kommentere det her; hvad der er op, og hvad der er ned, siger han.

FORNUFTIGT MED SIKKERHEDSPOLITISK REDEGØRELSE De Radikales forsvarsordfører, Christian Friis Bach, er helt på linje med Peter Juel-Jensen, når det kommer til at få afdækket de mulige sikkerhedsrisici ved at opføre en transformatorstation på Bornholm.

- Det er fornuftigt at lave en sikkerhedspolitisk redegørelse om, hvorvidt der skulle være noget i forbindelse med opførelse af sådan et anlæg. Det er noget, man skal tage med i en analyse; om man kan konstruere energiøen og det tilhørende anlæg på en måde, der gør det lettere at beskytte energiøen og den kritiske infrastruktur, siger Christian Friis Bach og fortsætter: - Jeg synes, det er godt, de møder op og gør os opmærksomme på det, for det er vigtigt at kunne tænke de sikkerhedsaspekter ind, siger han.

Borgerforeningen Energiø Bornholm får et kvarter til at fremlægge deres sag for Forsvarsudvalget, og det foregår bag lukkede døre. Efterfølgende beslutter udvalgets medlemmer, om fremlæggelsen giver anledning til, at der skal stilles spørgsmål til ministeren om sagen."
2024-04-25 00:00:00,Total ødelæggelse af Bornholm,Bornholms Tidende,"Stop planerne for højspændingsstationen til energiøen.

H

øjspændingsstationen også kaldet landanlægget til Energiø Bornholm er første skridt af mange, der på lang sigt vil resultere i en total ødelæggelse af Bornholm.

De bornholmske politikere og politikere på Christiansborg forholder sig ikke til følgende: 1. Ødelæggende konsekvenser af at transformere det Bornholm, vi kender i dag ,til en energiø, som nogle også kalder industriø. Som vil føre til, at turister vil finde andre steder at besøge, ødelæggelse af vores natur, ødelæggelse af dyreliv, ødelæggelse af menneskeliv, sundhedsskadelige og livsfarlige konsekvenser, og så videre.

2. Hvor stopper denne udvikling, og hvor stor en del af Bornholm skal laves om til gigantiske industrielle områder?

3. Højspændingsstationen er som sagt første skridt, og derefter kommer erhvervsparker med farlige kemiske fabrikker til for eksempel fremstilling af ammoniak eller brint og anden energitung industri drevet af kæmpe internationale firmaer og lande som blandt andet Tyskland.

Skal vi, der bor på Bornholm, have gasmasker parat, til når der sker et ammoniakudslip? Der er tale om flere hundrede tusinde ton ammoniak pr. år, så det er ikke som når der er et lille udslip på slagteriet af nogle få kilo, som i øvrigt gør, at både brandvæsen og ambulancer tilkaldes. Ammoniak er livsfarligt, ekstremt giftigt og eksplosivt.

4. Ødelagte liv for naboer til disse enorme industriområder, som vil blive ved med at vokse.

5. Ødelagt miljø for mennesker, der bor ved trafikerede veje til transformatorstationen på grund af tusindvis af lastbiltransporter i flere år igennem blandt andet Rønne.

6. Økonomisk kompensation til naboer, som siden offentliggørelsen af transformatorstationens placering, har mistet deres opsparing i deres ejendomme. Staten Danmark og Bornholms Regionskommune har stjålet vores ejendomsværdi. Det er tyveri.

7. Når de industrielle anlæg når en vis størrelse i forhold til Bornholms samlede størrelse, så begynder turisterne at blive væk, og det samme gør nye potentielle tilflyttere. Dernæst begynder indbyggere på Bornholm at flytte fra øen. De overvejelser har jeg og min kone allerede nu på grund af planerne for landanlæg, og hvad der ellers skal bygges af dødbringende industri. Men vi kan ikke sælge huset.

8. Hvilken del af Bornholm skal holdes fri for energiindustri - og hvorfor? 9. Lovgivning er ikke på plads med hensyn til etablering af gigantiske transformatorstationer, ptx-anlæg og andre energiindustrielle anlæg.

10. Politikere er mere optaget af at fjerne lovgivning, der står i vejen for denne udvikling, som de kalder for benspænd, og samtidig udnytter de til fulde eksproprieringslove og er fløjtende ligeglade med mennesker, der bor i områderne.

11. Faldende huspriser i store områder på Bornholm som for eksempel hele Sydbornholm, Aakirkeby og Rønne, og på lang sigt faldende huspriser på hele Bornholm.

12. Med gigantiske transformatorstationer, ptx-anlæg, serveranlæg med mere bliver Bornholm bombemål nummer ét, hvis Rusland skulle finde på at angribe eller udføre terrorangreb. 13. Boliger for mennesker tæt op ad transformatorstation og anden energiindustri er livsfarligt og uacceptabelt.

14. Hvad får Bornholm og naboerne ud af, at Bornholm skal ødelægges? 15. Reelle beregninger af prisforskel på landbaseret anlæg og transformatorplatforme på havet."
2024-04-27 00:00:00,Folketinget fik bornholmsk terroradvarsel,Bornholms Tidende,"En borgerforening fra øen har fået foretræde for Forsvarsudvalget. Nu er deres materiale sendt over i Forsvarsministeriet. ENERGIØ.

Bornholm bliver et oplagt russisk bombemål, når energiøen er på plads. Det budskab skulle Forsvarsudvalget i Folketinget forholde sig til, da en deputation fra Borgerforeningen Energiø Bornholm havde foretræde og fremlagde deres materiale.

Forsvarsudvalgets næstformand, Peter Juel- Jensen (V), var meget lydhør overfor borgerforeningens advarsler.

- Forsvarsministeren skal kigge på materialet.

Et angreb på det bornholmske landanlæg kan udgøre en risiko for elnettet i Europa. Jeg synes, det er godt, at en flok bornholmere rejser spørgsmålet om de sikkerhedsmæssige udfordringer, siger han. Risikoen for et angreb på den transformatorstation, der skal opføres på Bornholm, er noget af det, der bekymrer Borgerforeningen Energiø Bornholm mest. For hvis den bliver sat ud af spillet, vil det ramme hele elnettet i dele af Europa. Derfor mener foreningen, at Bornholm bliver et særdeles attraktivt mål for et russisk angreb, når man ved at ramme øen kan forvolde voldsom skade på mange europæiske lande.


IKKE NOGET SÆRSKILT PROBLEM

Liberal Alliances forsvarsordfører, Carsten Bach, maner dog til besindighed.

- Jeg forstår godt deres bekymring i den retning, men må jo også sige, når vi ser på, hvad Forsvarets Efterretningstjeneste siger om truslen mod Danmark, er det ikke en aktuel hændelse, som vi ser, siger han.

Men det går jo adskillige år, før energiøen er færdig, så det aktuelle trusselsbillede kan vel nå at ændre sig i mellemtiden. Hvad gør I jer af overvejelser i forhold til det scenarie angående transformatorstationens sårbarhed?

- Der er for så vidt ikke forskel på transformatorstationen og så alt muligt andet kritisk infrastruktur eller andre dele af gasrørledninger, og hvad vi ellers har på kryds og tværs af Danmark. Det er selvfølgelig noget nyt for Bornholm at få så stort et nyt infrastrukturanlæg.

Derfor forstår jeg godt, at man kigger på det her og tænker, hvad det afstedkommer af risici for os. Men jeg betragter det ikke som et særskilt problem, der adskiller sig fra andre dele af vores kritiske infrastruktur; eksempelvis i Vestjylland, hvor man også har koblet elforsyningen op på det øvrige europæiske net, siger Carsten Bach.


VIGTIGT AT KIGGE LANGT FREMAD

Carsten Bach mener i stedet, at man skal fokusere mere på indkøb af det nye landbaserede luftforsvarssystem, der ser ud til at blive vedtaget ved det kommende forsvarsforlig, som ligger lige rundt om hjørnet. - Det vil være med til at beskytte alt infrastruktur i Danmark; også på Bornholm, siger han.

Peter Juel-Jensen er ikke uenig i, at trusselsbilledet mod Danmark her og nu ikke ser alvorligt ud. Men han mener samtidig, det er vigtigt at kigge langt fremad, inden man begynder at opføre Energiø Bornholm. - Et nyt nationalt forsvarssystem kommer primært til at dække de militære installationer og større byer. Derfor synes jeg, vi netop her med energiøen er nødt til at kigge på andre sikkerhedsmæssige forhold, når vi bruger så mange penge på noget, der er så vigtigt.

Det kan godt være, Carsten Bach siger, vi har infrastruktur andre steder, og det måske ikke er så vigtigt alligevel, for der er ikke nogen trusler mod Danmark. Men han sidder også og stemmer for, at vi kommer til at booste vores forsvar meget. Så det handler altså om at se, at når der er noget, der udfordrer os det ene sted, så gør det det sikkert også et andet sted, siger han.


GODE POINTER

I det hele taget var Peter Juel-Jensen yderst begejstret for resultatet af den bornholmske forenings besøg i Forsvarsudvalget.

- Det var nogle gode pointer, de havde med, og vi sendte også alt deres materiale over i ministeriet til kommentering. Som min gode kollega Hans Christian Schmidt sagde, så skulle vi bede om at få det behandlet med det samme, hvis der var noget, de fandt presserende. Der er ingen tvivl om, at det ståhej, vi har haft ude i Østersøen med gasledningen, betyder, at vi har fået øjnene endnu mere op for problemerne, siger Peter Juel-Jensen og fortsætter: - Det er lidt ligesom, når man bygger et nyt højhus; så er det vigtigt at få brandtrappen bygget med det samme, da det er meget dyrt at ændre på højhuset senere hen. Kan vi lave nogle konstruktioner på forhånd, kan det måske laves billige og bedre. Og når det skal ligge direkte på bornholmernes dørtrin, skal alting være meget velovervejet, fastslår det bornholmske folketingsmedlem.

Borgerforeningen Energiø Bornholm følte sig rigtig godt modtaget af folketingsmedlemmerne.

- Vi var lidt spændte på det, men var meget positivt overraskede over måden, de tog imod os på og stillede spørgsmål til vores materiale. De var meget lydhøre overfor, at der skal være en stor sikkerhedszone omkring transformatorstationen, så vi er fortrøstningsfulde, siger foreningens talsmand, Henrik Espersen."
2024-04-27 00:00:00,Stop energiøen nu,Bornholms Tidende,"Man kan ikke bo i et luftkastel, påpeger Jørgen Bondorff, fra Rønne.

Næsten fra start har der været rejst tvivl om økonomien i projekt Energiø Bornholm. Nu senest ved en af landets førende energieksperter, Brian Vad Mathiesen.

Man kan næsten ikke få armene ned over alle de lyksaligheder, der vil regne ned over Bornholm til glæde og gavn for hele øen og dens befolkning.

De magiske Sesam luk dig op-ord er nævnt i flæng: Grøn energi, billig strøm, fremtidssikring, arbejdspladser, industripark, vækst, stigende befolkningstal, power-to-x, turistmæssig seværdighed...

Strømmen, der skal generere alt dette, skal komme fra havvindmølleparker og skal så gennem et mammutbyggeri i flere etager sendes til henholdsvis Danmark, Sverige og navnlig Tyskland. Kikker man på et kort, er det tydeligt, at en placering på Bornholm giver en længere transportvej for strømmen fra vindmøllerne på blandt andet Kriegers Flak, end hvis anlægget lå på Møn. Det giver større energitab i kabelnettet.

Det er stadig uvist, om Bornholm bliver koblet på anlægget. Rettidig omhu ville have været at kræve en tilkobling, hvis anlægget overhovedet skal ligge på øen. Som det er nu, er det tvivlsomt, om der vil komme billig strøm til bornholmerne.

Fremtidssikring vil formentlig handle om forsyningssikkerhed, men det hænger jo sammen med en tilkobling, hvis Bornholm skal have nogen glæde af det.

Arbejdspladser vil der nok blive i et vist omfang, men det vil jo mest være i anlægsfasen, og formentlig vil de blive besat af en hel del ikke herboende.

En industripark er vanskelig at forestille sig; Hvilke industrier vil frivilligt etablere sig på en ø, hvor der i begge ender af en produktion er betydelige udgifter til transport? Dermed er der en yderligere minuseffekt med hensyn til befolkningstilvækst.

Power-to-x vil næppe være af større interesse for skibsfarten. De vil have mulighed for at bunkre i de havne, de alligevel kommer til og ikke bare komme dryssende for at tanke op ved Bornholm, som om det var en landevejstankstation. Tanken om at turister ville finde interesse i at tage på tur til anlægget og bevæge sig rundt for at se og beundre det industrimæssige byggeri, som er blevet luftet, er absurd.

Vækst er i vore dage ikke løsningen eller målet. Vækst er problemet - og udtryk for en forældet tankegang. Befolkningstætheden på Bornholm er 67 per kvadratkilometer, hvor den på Møn er 43. Begge steder er der smuk natur.

Man kunne få den tanke, at det er langt billigere at ekspropriere jord til projektet på Bornholm end på Møn.

Man kunne også få den tanke, at der ovrefra er kalkuleret iskoldt med, at et anlæg af den størrelse ville være et oplagt mål, hvis Putin fik den ide at ville realisere sine planer om et nyt Storrusland.

For ham ville det være fint at kunne ødelægge infrastruktur i flere lande med ét slag, og for Danmark som sådan ville man slippe for at blive mål for et sådant angreb.

Uanset hvad vil det være rettidig omhu at stoppe Energiø Bornholm øjeblikkelig.

Det er nu engang sådan, at man kan ikke bo i et luftkastel - i særdeleshed ikke, hvis det ikke er betalt i enhver henseende.

Det er nu engang sådan, at man kan ikke bo i et luftkastel Jørgen Bondorff"
2024-04-29 00:00:00,Nedslående budskab på 3Fs generalforsamling,Bornholms Tidende,"Medlemstab skaber udfordringer for fagbevægelsen.

- Det er desværre den hårdtslående virkelighed.

Sådan var ordene fra 3F Bornholms bestyrelse i den skriftlige beretning på den nyligt afholdte generalforsamling. Den hårdtslående virkelighed skyldes medlemstab, og udviklingen er kun gået i den forkerte retning, lød budskabet fra formand Jonna Nielsen.

Hun fremhævede dog i sin mundtlige beretning, at 3F har fået mange politiske sejre i løbet af året på både beskæftigelsesuddannelses og integrationspolitiske område, og at seniorpensionen består, var hun meget stolt af. Jonna Nielsen var bekymret over, at der endnu ikke er indgået kompensationsaftaler i forbindelse med Energiø Bornholm. Hun mener ikke, det er rimeligt, at vores smukke ø skal ødelægges med skæmmende bygninger, larm og smadre borgernes økonomi, når byggerierne i forbindelse med landanlægget kommer til at forringe værdien på de boliger, der ligger tæt på anlægget.


DET KLINGER HULT

Den bornholmske afdeling af 3F er dog positiv i forhold til at få skabt jobs til medlemmer i forbindelse med udrulning af hele energiøprojektet og mener samtidig, at det kan have en positiv afsmittende effekt på handels- og restaurationsbranchen, når projektet rulles ud.

Men der er samtidig også en vis skepsis at spore.

- Sandheden om energiøen er i øjeblikket bare, at der heller ikke konkret kan blive meldt ud i forhold til, hvilke kompetencer der er behov for. Vi har en fornemmelse af, at det er for tidligt i processen at kunne give udtryk for, hvilke behov der er, da udsigten til en færdig energiø først er i 2030.

- Som vi ser det, er der ikke udsigt til arbejde for vores medlemmer indenfor den nærmeste fremtid og ej heller en sikkerhed for, at de som eventuelt opkvalificerer sig til branchen, vil komme i betragtning til arbejde.

På nuværende tidspunkt klinger det hult, når der fra flere kanter tales om, at der er behov for alle hænder i forbindelse med energiøen på Bornholm. Vi venter spændt på mere konkrete tiltag, som vi kan handle på.

- Vi håber naturligvis, at vi hos 3F Bornholm kan bidrage til energiøen i fremtiden; måske i anlægsfasen, men om ikke andet ved driften efterfølgende, hvor lokal arbejdskraft i højere grad vil kunne komme i spil, og hvis det viser sig, at det er udenlandsk arbejdskraft, der bliver hyret ind, vil vi kæmpe for, at der er styr på løn- og ansættelsesvilkår, sagde Jonna Nielsen.


KRAS KRITIK AF HOTEL SIEMSENS GAARD

- Vi må desværre fortsat meddele, at konflikten på Hotel Siemsens Gaard fortsætter på tredje år, der kan fortsat ikke skabes nogen forhandlingsvilje til anstændige løn og arbejdsvilkår på en overenskomst. Der betyder, at vores medlemmer fortsat ikke må tage beskæftigelse på hotellet, og hotellet kan ikke få arbejdskraft fra jobcenteret, ligesom de heller ikke kan få praktikanter, sagde formanden."
2024-04-29 00:00:00,"Tilflytter valgt til DN""s hovedbestyrelse",Bornholms Tidende,"Christian Prip er i forvejen næstformand i den bornholmske lokalafdeling af Danmarks Naturfredningsforening.

C

hristian Prip blev søndag valgt som nyt medlem af DN""s hovedbestyrelse i forbindelse med organisationens repræsentantskabsmøde i Vingsted.

Der var to pladser på valg, og fem stillede op, men Christian Prip fik altså held med at overbevise forsamlingen om, at han skulle have en af pladserne.

- Jeg håber, at mit valg vil gavne DN Bornholm med den tættere tilknytning, jeg nu får til det centrale DN, fortæller Christian Prip.

I sit valgoplæg nævnte han blandt andet, hvad han har beskæftiget sig med i sin tid som næstformand i den bornholmske lokalafdeling.

- Lokalt har jeg gennemgået en stejl læringskurve som aktiv i DN Bornholm med mange spændende sager og stor eksponering i lokale medier. Som turistø har vi den klassiske afvejning mellem benyttelse og beskyttelse tæt inde på livet, og som kommende energiø med kæmpe mølleparker i havet ud for os på vej kombineret med store landanlæg, er der hele tiden vigtige spørgsmål at skulle forholde sig til og udtale sig om, fortalte han. Christian Prip flyttede til Bornholm i 2018 og er formand for den lokale aktionsgruppe, (LAG) Bornholm, der deler EU-landdistrikstmidler ud til lokale projekter til blandt andet grøn omstilling. Han er seniorforsker i international miljøpolitik og miljøret siden 2013 ved Fridtjof Nansens Institut, Oslo, med særlig fokus på biodiversitet og hav.

Før det havde han tæt på 30 års ansættelse i Miljøministeriet i flere forskellige funktioner både i styrelser og departement og med både natur og miljø. I den sidste periode mest på den internationale bane.

Han blev Cand. Jur i 1983."
2024-04-30 00:00:00,Præsident på besøg,Bornholms Tidende,"Bornholm har haft besøg af den nye præsident for Euroregion Balticsamarbejdet.

René Jaramillo fra svenske Kronoberg besøgte blandt andet borgmester Jacob Trøst. Formålet med besøget var at drøfte Bornholms interesser i samarbejdet samt at give den nye præsident en indsigt i erhvervsudviklingen på Bornholm, fortæller Niels Chresten Andersen, som er leder af det lokale EU-oplysningskontor, Europe Direct Bornholm. Mens René Jaramillo var på Bornholm, fik han en orientering om Energiø Bornholm af Søren Møller- Christensen, og han mødtes også med erhvervschef Christa Lodahl, som orienterede om erhvervslivet på Bornholm og virksomhedernes grønne omstilling.

I besøget deltog også sekretariatsleder Slawomir Demkowicz-Dobrzanski fra Euroregion Baltic og Mikael Benzon (EL), der sammen med løsgænger Heidi Burgedahl er kommunalbestyrelsens repræsentant i Euroregion Baltics Styrelse.

Både Jacob Trøst og Mikael Benzon lagde vægt på ikke at fokusere på for mange områder i samarbejdet. Østersøens havmiljø, havvindenergi og ungdomssamarbejdet er centrale prioriteter for Bornholm. heni"
2024-05-01 00:00:00,Amerikanske soldater bliver advaret på Sjælland - men ikke på Bornholm,Bornholms Tidende,"På Sjælland uddeler politiet pjecer til militærfolk fra USA. På Bornholm vender man lige skråen, men synes ikke, idéen er komplet tosset.

A

merikanske soldater betræder fra onsdag og en uge frem bornholmsk jord i forbindelse med en stor NATO-øvelse.

Det samme er netop sket i Roskilde, og her har Midt- og Vestsjællands Politi forsøgt at tage eventuelle problemer i opløbet. Ordensmagten har uddelt en folder til alle soldaterne om, hvordan man begår sig i Danmark. Og ét af budskaberne skal man tage særligt alvorligt.

Hvis der opstår amoriner i luften mellem en amerikaner og dansker, skal amerikaneren lige holde hesten et sekund eller i hvert fald holde bukserne lukket, til aftalen er på plads. For i Danmark skal man spørge pænt om lov til at lade sidstnævnte falde, hvilket åbenbart ikke forholder sig på samme måde ""over there"". Og det understreger politiet meget tydeligt med forklaringen:

Det danske parlament har vedtaget en lov angående seksuelt samtykke. Den siger helt basalt, at man inden en seksuel interaktion skal have et mundtligt samtykke fra den anden part. Ellers kan man blive tiltalt for voldtægt.

MÅSKE EN FOLDER TIL UDENLANDSKE ENERGIØ-ARBEJDERE Umiddelbart ligger det ikke i kortene, at de amerikanske soldater på Bornholm skal have en lignende indføring i reglerne for samleje. Men chefpolitiinspektør ved Bornholms Politi, Dannie Rise, er ikke afvisende overfor idéen i fremtiden.

- Skulle vi stå her på Bornholm i en situation, hvor det kunne give mening, så er det noget, vi kunne overveje at lave.

Det behøver ikke nødvendigvis kun at være til udenlandske soldater; det kunne også være, hvis eksempelvis energiøen pludselig bliver en realitet, og der kommer mange hundrede arbejdere til, og vi tænker, det præventivt kunne være et tiltag, siger han.

Dannie Rise vil dog ikke blande sig i, hvordan Midt- og Vestsjællands Politi har valgt at formulere sig i deres folder.

- Hvad andre politikredse gør; det har jeg ikke nogen kommentar til. Det er lokale forhold, der gør sig gældende, og det er beslutninger, de tager. Så det bekommer ikke mig at kommentere på andre politikredses foldere, og hvem de er stilet til, siger han.

Et bornholmsk folketingsmedlem synes dog ikke, at idéen er helt tosset.

- Det har jeg ikke hørt om før, men jeg synes, det er spændende og interessant, og det vil jeg spørge ind til ministeren, da jeg er blevet gjort opmærksom på folderen af Tidende, siger forsvarsordfører i Venstre, Peter Juel-Jensen.

INGEN DANSK STRAFUDMÅLING Folderen advarer også de amerikanske soldater om, at borgerne her i landet generelt kan være lige lovlig friske i tonen.

Danskere kan være meget lige ud af posen, og det kan nogle amerikanere opfatte som uhøfligt og fornærmende. Det kan skabe konfrontationer; især hvis der er alkohol involveret. Det efterfølges af endnu en løftet pegefinger om, at man i øvrigt ikke må drikke alkohol i offentligheden.

Borgermester Jacob Trøst står dog ikke klar ved printeren.

- Hvis behovet opstår, er det noget, vi skal kigge på. Men det er ikke lige noget, jeg kan se, der er behov for her på Bornholm, siger han.

Amerikanske soldater kan i udgangspunktet ikke straffes for eventuelle forbrydelser i Danmark. Hvis de overtræder loven, er det en sag mellem dem og Uncle Sam."
2024-05-04 00:00:00,Fra Samsø over Bornholm til Bruxelles,Bornholms Tidende,"Baltic Energy Islanddirektøren har været på tur og hentet inspiration.

De seneste uger har jeg været væk fra Bornholm to gange - en tur til Samsø og en tur til Bruxelles. Det er to meget forskellige steder, men én ting binder de to steder sammen med Bornholm: Et fælles fokus på, at der skal følge lokal værdi med, når der opsættes sol og vind.

Fredag morgen den 19. april steg jeg om bord på færgen til Samsø. Sammen med Lea Wermelin og Klaus Vesløv fra Beof var jeg taget afsted for at besøge Samsø Energiakademi. Vi var på en fælles mission for at sætte fokus på de mulighederne, den grønne omstilling giver ø- og landdistriktssamfund som Bornholm. Da vi indledte dialogen, var jeg faktisk ret skeptisk. Jeg var i tvivl om, hvor meget Samsø, der har haft fokus på borgerdrevne initiativer og lokal selvforsyning, kan relateres til den situation, som vi står med på Bornholm, hvor Energiø Bornholm vil producere op mod 50 gange Bornholms eget strømforbrug. Min skepsis blev dog gjort til skamme. På Samsø har politikerne besluttet, at de mindst vil producere det dobbelte af deres eget strømforbrug, og de vil bruge den grønne energiproduktion som afsæt for lokal værdiskabelse. Samtidig oplever de, at de sol- og vindprojekter, som planlægges på og i havet omkring øen, efterhånden bliver så store og dyre, at lokalt medarbejderskab bliver vanskeligt. De søger derfor efter andre modeller til at skabe en lokal værdiskabelse - på samme måde, som det er tilfældet hos os på Bornholm.

Hvis vi tager diskussionen op i helikopteren og sætter den i perspektiv, taler vi om en udvikling, der potentielt kan uddybe den kløft, som allerede i dag består mellem by og land. Den grønne omstilling og kommende afgifter på CO2-udledning vil ramme land og by forskelligt. På Bornholm som i andre landdistrikter har vi meget landbrug, meget produktionserhverv og meget transport. Der er sektorer, som har stor CO2-udledning, og som vil blive påvirket af CO2-afgifter. Samtidig kan de samme landdistrikter se frem mod, at de kommer til at lægge marker og havudsigt til store sol- og vindenergiprojekter, der skal sikre grøn strøm til storbyerne. Det betyder, at den grønne omstilling giver en lokal oplevelse af, at det traditionelle erhvervsfundament smuldrer samtidig med, at områderne bliver stikkontakt for de urbaniserede byområders grønne omstilling. Med et kækt udtryk kan det ses som en lose-losesituation for landdistrikterne. Da jeg en uge forinden var i Bruxelles, oplevede jeg hos både politikere fra parlamentet og repræsentanter fra kommissionen en dyb bekymring for, at denne modsætning mellem land og by vokser sig så dyb, at det stopper den grønne omstilling.

Flere har oplevet, at Bruxelles blev spærret af protesterende landmænd, der kørte deres traktorer ind i byen, og at de såkaldte gule veste højlydt viste deres utilfredshed med tiltag, der skal sikre en grøn omstilling, men som samtidig påvirker deres liv i en negativ retning. Som svar på denne oplevelse vil Samsø og Bornholm arbejde for sammen at vise vejen for en samfundsvision for landdistrikterne, hvor de milliardstore investeringer i sol- og vindenergi er afsæt for en udviklings- og transformationshistorie, der hviler på lokal værdiskabelse. Det betyder ikke, at ting ikke vil forandres, men forhåbentlig kan lose-lose blive vendt til oplevelse af en transformation, der peget frem mod en lokal positiv udvikling.

Hvad er det så vi taler om? Zoomer vi ind på Bornholm, udarbejdede CRT i 2023 en analyse af den lokale værdiskabelse i forbindelse med Energiø Bornholm. Den viser, at der vil blive skabt mellem 390 og 900 ny job, mens befolkningstilvæksten i 2030 vil være mellem 460 og 1.059 personer.

Det store spænd er defineret af, hvor store dele af de økonomiske aktiviteter i relation til energiøen som Bornholm formår at tiltrække. I det mindste scenarie er Bornholm alene servicehavn for havvindmøllerne, i det andet scenarie forestår Bornholm tillige installationen af havvindmøllerne, mens Bornholm i det tredje scenarie også tiltrækker power-to-x. Hertil vil kunne føjes yderligere elementer såsom grøn energi-erhvervspark og Residential College på Rønne Gamle Elværk, som ikke er indregnet i analysen, fordi aktiviteterne stadig var under udvikling, da analysen blev udarbejdet. En lignende analyse er lavet på Åland, hvor de estimerer, at der vil blive skabt 150-300 varige job alene grundet servicering af vindmøllerne, mens op til 1.700 vil være beskæftigede i konstruktionsfasen.

Intet af dette kommer dog af sig selv.

Vi skal udvikle nye modeller for borgerinddragelse, erhvervsudvikling, medejerskab, forsyningssystemer, innovation og uddannelser ude hos os selv i landdistrikterne, hvor vi traditionelt er afkoblet fra vækst- og innovationsmiljøerne i de store bycentre. Det er netop det, som er fokus i samarbejdet med Samsø. Som to living labs vil vi udvikle modeller, som andre lokalsamfund i Danmark og Europa kan lade sig inspirere af, så den grønne omstilling ikke kun lykkes, men også lykkes på en måde, som er geografisk fair."
2024-05-08 00:00:00,Topmøde i Rønne: Skal Bornholm satse på bioalger og helseturisme?,Bornholms Tidende,"Tirsdagens internationale energikonference på Bornholm gav Linda Kofoed Persson nye tanker om, hvad energiøens store mængde overskudsvarme kan bringe af værdi for Bornholm. En ny slags turisme med fokus på helse er en af mange muligheder.

E

nergikonferencen Baltic Energy Island Summit fandt tirsdag sted på Green Solution House i Rønne. Et stort antal repræsentanter fra blandt andet virksomheder, universiteter og politiske organisationer mødtes for at tale om energiøer. Det var anden gang, at topmødet blev afholdt på Bornholm, der huser konferencen på grund af udsigten til at blive energiø.

- Det har været spændende, og der var mange gode indlæg. Der var en enormt positiv energi omkring, at vi skal løse den grønne omstilling i fællesskab, siger Linda Kofoed Persson (K), formand for erhvervsudvalget.

- Det skal vi gøre samtidig med, at vi skal have lokalsamfundet til at spille ind, spille med og tage ejerskab til at udfase de fossile brændstoffer i Europa, siger hun.

- Vi skal nå dertil, hvor vi er stolte over at deltage i den grønne omstilling og give en bedre verden videre, hvor vi hverken er afhængige af fossile brændstoffer eller af Rusland.

EN NY SLAGS TURISME? Både konferencen og et fem dage langt besøg på Island i sidste uge har givet Linda Kofoed Persson nye ideer til, hvad Bornholm kan bruge energiøen til.

- Jeg er meget optaget af, hvad der er i det for bornholmerne. Hvordan kan vi bruge det her til at udvikle Bornholm og kendetegnene ved Bornholm? siger hun.

- Energiøens landanlæg vil afgive en meget stor mængde overskudsvarme. Så kan vi for eksempel kombinere varme bade med bornholmsk granit og nogle store kulinariske oplevelser til at skabe en ny form for wellnessturisme? siger Linda Kofoed Persson. - Jeg tror, at vi skal passe på med at gå efter de samme frugter, som andre allerede går efter.

Island er langt fremme med at bruge varme fra undergrunden til at producere tomater året rundt. På Åland taler de også om tomater. Så måske skal vi gøre noget andet. Måske skal vi gå efter bioalger. De kræver også rigtig megen varme, strøm og lys. Man bruger dem blandt andet til fiskeopdræt på land, men man kan også bruge dem som helseprodukter, og så er vi tilbage ved Bornholm som helse-ø.

- Det kunne være en mulighed. Men der er også mange andre muligheder, siger Linda Kofoed Persson.

MINISTER: BORNHOLM TAGER ANSVAR Blandt deltagerne på energikonferencen var også klima-, energi- og forsyningsminister Lars Aagaard (M). - Jeg sætter pris på det engagement, som Bornholm og Baltic Energy Island har vist i at tage ansvar for den grønne omstilling. Derfor ser jeg meget frem til at deltage i Baltic Energy Ø-topmøde i dag og møde med interessenter, sagde ministeren før konferencens start.

- Udvikling af offshore-potentialet og samarbejde om overførsel af grøn elektricitet til europæiske forbrugere, husholdninger og industrier er et ægte europæisk projekt, der kan levere udbredte fordele, herunder større energiuafhængighed, forsyningssikkerhed, opfyldelse af klimamål og et betydeligt antal grønne arbejdspladser, sagde Lars Aagaard."
2024-05-10 00:00:00,Trøst: Store firmaer er interesseret i energiøen,Bornholms Tidende,"En lang række virksomheder med interesse i at byde i udbuddene om Energiø Bornholm deltog, da kommunen og Baltic Energy Island holdt dialogmøde før tirsdagens topmøde om energi i Rønne.

ENERGI En lang række virksomheder med interesse i atbyde i udbuddene om Energiø Bornholm deltog, dakommunen og Baltic Energy Island holdt dialogmødefør tirsdagens topmøde om energi i Rønne. Jakob Marschner G

anske mange virksomheder har tanker om at byde ind i de udbud på Energiø Bornholm, som Energinet og Energistyrelsen står for.

Det fortæller borgmester Jacob Trøst (K), efter at han sammen med erhvervsudvalgets formand Linda Kofoed Persson (K) og konsortiet Baltic Energy Island mandag holdt møde med interesserede virksomheder.

Mødet var arrangeret af kommunen og Baltic Energy Island og fandt sted dagen før det internationale energitopmøde Baltic Energy Island Summit tirsdag fandt sted på Green Solution House i Rønne.

- Jeg holdt et møde med mulige bydere på selve energiø-projektet. Det var et dialogmøde, hvor vi informerede virksomhederne. Men vi holdt også mødet for at høre om de her virksomheders ønsker i forhold til Bornholms erhvervsudvikling, siger Jacob Trøst. - En del af deltagerne deltog online i mødet, men der var også nogle, der befandt sig i selve mødelokalet. Men jeg har svært ved at vurdere, om der var 10 eller 30 deltagere, for nogle af de aktører, der deltog online, så jeg kun initialer på på skærmen.

Mulige bydere i alle de kommende del-udbud på Energiø Bornholm var blandt deltagerne.

- Nogle af virksomhederne tænker på at byde på byggeriet af landanlægget. Nogle overvejer at byde på at levere komponenter til landanlægget. Der var også nogle, der tænker på at byde på at opføre selve vindmøllerne, fortæller Jacob Trøst.

DIALOG NU ER BRUGBAR Alle udbuddene omkring Energiø Bornholm bliver organiseret af staten. Alligevel finder Jacob Trøst, at Bornholm og kommunen har en klar interesse i allerede nu at være dialog med virksomheder, der overvejer at byde.

- Det er vigtigt at vise de her virksomheder, at vi gerne vil dialogen og gerne vil høre, hvad de har af ønsker. Vi holdt også mødet, så de her aktører ved, hvor de skal henvende sig, hvis de har brug for informationer fra kommunen eller Baltic Energy Island, siger han.

Talte du også med virksomheder, der viste interesse for en grøn erhvervspark ved siden af energiøens landanlæg? - Ja, det gjorde jeg. Men på et lidt overordnet plan, for en grøn erhvervspark jo ikke er konkret endnu. Men ja, der er nogle, der er interesserede i, hvad vi finder ud af.

- En enkelt virksomhed spurgte ind til, hvad vi har af arealer, der er udlagt til erhverv ved energiøen. Her måtte jeg svare, at vi ikke har noget endnu, fordi der ikke er besluttet noget endnu, siger Jacob Trøst.

VIRKSOMHEDER ER MEDSPILLERE Både energi-topmødet og optakten til har vist Jacob Trøst, at virksomhederne i energisektoren betragter hinanden som medspillere, ikke som konkurrenter. Den mentalitet er ifølge borgmesteren kommet til, fordi den grønne omstilling er en enorm opgave.

- Jeg oplevede topmødet som en masse mennesker, der har tunet ind på den grønne omstilling og ser muligheder i den. De ser den grønne omstilling som et rigtig vigtigt emne for hele samfundsudviklingen, siger han.

- Der var en hel del deltagere, der arbejder meget målrettet med den grønne omstilling og investerer i den, fordi de tror på, at det er den vej det vil gå.

- Det var både energiselskaber og andre virksomheder. Der bliver vist meget stor interesse for, hvordan vi kommer hurtigst muligt videre og gør os uafhængige af russisk energi, siger Jacob Trøst. - Det er også min oplevelse, at de her virksomheder ikke ser hinanden som konkurrenter, men som medspillere.

Gælder det også energiselskaberne, der jo ellers konkurrerer hårdt med hinanden? - Ja, det er mit klare indtryk. De ser, at den grønne omstilling kræver så meget, at de er nødt til at arbejde sammen, og at resultatet gerne skal komme Jorden, klimaet og naturen til gavn. Det har et større formål."
2024-05-11 00:00:00,Politisk splittelse slår ud i lys lue,Bornholms Tidende,"For et år siden satte en enig kommunalbestyrelse arbejdet i gang med at beskrive Bornholms strategi og den retning, som Bornholm skal bevæge sig i. Nu er Enhedslisten forbeholden og løsgængeren Søren Schow direkte imod at sende resultatet i høring. Energiøen splitter os, og valget rykker nærmere, siger Søren Schow.

K

ommunalbestyrelsen står mere og mere splittet. Nu slår splittelsen også igennem på et stort og vidtrækkende felt, hvor der er tradition for, at kommunalbestyrelser netop er enige.

Det seneste år har arbejdet været i gang med Bornholms næste planstrategi. Forløberen for den næste kommuneplan, der vil fortælle, hvordan kommunen rent fysisk skal udvikle sig i de kommende år.

Hvor kommuneplanen tegner streger på landkort, lægger arealer ud til forskellige formål og deler Bornholm op i landzone og byzone, er planstrategien det dokument, der viser visionerne, målene og ambitionerne bag.

Det foregik i enighed, da kommunalbestyrelsen den 23. marts sidste år satte arbejdet med planstrategien i gang. Men den enighed er væk nu, hvor planstrategien efter planen ellers snart skal ud i offentlig høring.

For godt et år siden stod Energiø Bornholm helt centralt i det udspil, som en enig kommunalbestyrelse godkendte. I dag står energiøen også meget centralt i den splittelse, der onsdag fik Søren Schow (løsgænger) til at stemme imod at sende det nuværende bud på en planstrategi ud i høring. Det skete i udvalget for natur, miljø og plan. - Er der over hovedet enighed i kommunalbestyrelsen om noget af det, der står i den planstrategi? Det er der jo ikke, og så er det ikke kommunalbestyrelsen, der sender den ud, siger Søren Schow.

- Havde der nu været et klart politisk flertal, der ville i den retning, ville det være fair nok at sende den her planstrategi ud i høring.

Sådan et klart flertal er der bare ikke. Og så er det ikke fair at sende det her ud til bornholmerne og behandle det som noget, som vi er enige om. For det er vi ikke.

- Jeg synes, at der er lagt megen vægt på energiøen og de virksomheder, der skal følge af den. Vi kommer ikke udenom, at energiøen og erhvervsparken fylder meget i det udkast, der ligger. Og hele det projekt tvivler jeg lidt på, siger Søren Schow.

- At jeg stemte nej til at sende planstrategien i høring var ikke en protest imod planen som sådan. Det var en protest imod, at vi ikke kan blive enige.

ENIGHEDEN DER FORSVANDT For godt et år siden var kommunalbestyrelsen også enig om, at den kommende planstrategi skulle beskrive fire hovedspor: Energiøen. Natur og landskab. Erhvervsudvikling og uddannelse. Og endelig boliger og byudvikling.

I var enige for godt et år siden. Hvad er der sket i den mellemliggende tid? - Jeg tror, at der er sket to ting. For det første er vi kommet tættere på valget. Og for det andet er der kommet en større kløft i kommunalbestyrelsen omkring energiøen. De, der ville arbejde den vej for et år siden, vil det mere i dag. Og de, der var mere skeptiske for et år siden, er det mere i dag, siger Søren Schow.

- Vi er en splittet kommunalbestyrelse, der har enormt svært ved at finde en fælles retning. Nogle vil ét, og nogle andre vil noget andet eller tredje, siger han.

Onsdag i udvalget for natur, miljø og plan stemte Enhedslisten hverken for eller imod at sende det nuværende bud på planstrategien i høring.

Tidende har, men kun via sms, været i kontakt med udvalgets forperson Helle Munk Ravnborg (EL), der ikke ønsker at udtale sig om Enhedslistens syn på planstrategien.

Som du kan se, afventer vi vores stillingtagen, så desværre, skriver hun i en sms. Helle Munk Ravnborg besvarede fredag ikke en opfølgende sms, der gjorde klart, at sigtet med et interview var at afdække, hvorfor Enhedslisten onsdag hverken stemte for eller imod at sende planstrategien i høring.

PLANSTRATEGIEN KAN FALDE Hvis Enhedslisten stemmer imod planstrategien i kommunalbestyrelsen, kan partiet blive en del af et helt smalt flertal på 12 mandater imod den sammen med løsgængerparret Søren Schow og Heidi Burgedahl - og Dansk Folkeparti.

DF har ikke plads i udvalget for natur, miljø og plan og stemte derfor ikke om sagen onsdag. Men René Danielsson (DF) oplyser, at han ville have gjort som Søren Schow og stemt imod, hvis han havde haft muligheden.

- Så havde jeg stemt imod ud fra det, som jeg ser nu, siger René Danielsson.

- Der er ikke en disse i den planstrategi, der taler ind i velfærdsområdet. Der er ingenting om det, der kan gøre en kommune rigtig god. Hvor vi for eksempel skal have offentlig service henne, siger han.

- Man lægger op til, at energiøen skal fylde stort set det hele. Planstrategien er bare også en udviklingsstrategi, men den rummer ingenting om, hvordan vi gerne vil udvikle hele velfærdsområdet. Hele den del skal fylde væsentligt mere.

- Når man lægger op til, at energiøen skal fylde nærmest det hele, kan man jo også spørge, om det er smart at lade et fata morgana være det, som man satser alt på. Der er en masse andre ting, der ikke bliver prioriteret, hvis alle vores udviklingsstrategier lægger op til, at det er energiøen, der skal prioriteres, siger René Danielsson.

- Hvis energiøen kommer, skal man selvfølgelig maksimere potentialet i det på langt sigt. Spørgsmålet er, om man skal lægge kommunen ned på vejen dertil. Toppen af kommunen synes, at energiøen er det allermest spændende. Det er bare ikke dens kerneopgave, siger han.

SCHOW ØNSKER KOMPROMIS Konservative og Socialdemokratiet stemte onsdag begge for at sende planstrategien i høring, som den ligger. De to partier har også tidligere markeret sig som de største fortalere for at bygge ovenpå energiøen som en vej til at skabe vækst på Bornholm og give kommunen en bæredygtig økonomi.

Men selvom kløften i kommunalbestyrelsen i Søren Schows øjne har vokset sig større i det seneste år, tror han stadig, at den kan blive enig om en planstrategi.

Det kan kommunalbestyrelsen faktisk også blive nødt til, for det følger af loven, at enhver kommunalbestyrelse skal vedtage en planstrategi i hver valgperiode. Formelt set burde det endda være sket allerede, for en ny planstrategi skal ifølge loven foreligge i valgperiodens første halvdel, et tidspunkt der blev passeret ved nytår.

Vil det over hovedet være muligt at skrive en planstrategi, som I alle kan blive enige om? - Ja, hvis alle giver sig på noget af det, som man netop nu står hårdt på. Men så må borgmesteren sætte sig i førersædet og komme til de andre partier. Det har han bare ikke gjort. Så det vil jeg gerne opfordre ham til, siger Søren Schow.

Hvad vil der kunne skrives om energiøen, som kan samle alle partierne? Hvad der er for meget for nogle, vil vel altid være for lidt for nogle andre, og omvendt? - Der kan vel skrives, at vi imødeser, at energiøen kommer. Og at vi har en forventning om, at staten støtter op om planarbejdet og infrastrukturen omkring den. Vi har jo ikke råd til noget som helst selv lige nu.

Vi kommer ikke udenom, at energiøen og erhvervsparken fylder meget i det udkast, der ligger. Og hele det projekt tvivler jeg lidt på. Søren Schow (løsgænger), medlem af kommunalbestyrelsen"
2024-05-13 00:00:00,Drømme og fantasier om vejen til de 42.000 bornholmere,Bornholms Tidende,"Drømmen om Power-to-X som det enkeltstående element, der skulle kunne bringe den bornholmske befolkning op på de forjættede 42.000, har nok mere karakter af en vildledende fantasi end en frugtbar ledestjerne.

D

rømme er vigtige; også i politik! Det er drømmene, der er med til at nære vores forestillinger om, hvordan en anden - og bedre - fremtid kunne se ud, og dermed give noget at styre efter. Men drømme kan også rumme vildledende fantasier, og lægger man dem til grund for kommunens plan og udviklingsstrategi, risikerer vi alle at miste.

Også når det gælder Bornholm, er der mange, der drømmer. Skal man tro en artikel fra februar 2023, bragt i magasinet Teknik og Miljø, som udgives af Kommunalteknisk Chefforening, så drømmer Bornholms Regionskommune med reference til Stavanger, Norges oliecentrum, om at Energiø Bornholm vil gøre Bornholm til det nye lykkeland.

Andre drømmer om erhvervsparker og at de muligheder for at etablere energitung industri, som energiø Bornholm forventes at skabe, vil give Bornholm ""power to vækst"", så vi kan virkeliggøre målsætningen om at blive - mindst - 42.000 bornholmere og igen bringe kommunens økonomi på fode.

Det er disse drømme, der er omdrejningspunktet i det udkast til plan- og udviklingsstrategi, som i denne måned behandles af Kommunalbestyrelsen og dens udvalg. Særligt drømmen en PtX industri, altså produktionen af teknisk vand, som så gennem elektrolyse spaltes til brint og ilt, og de afledte muligheder for derfra at producere brintbaserede brændstoffer, som ammoniak og metanol, som det, der vil bringe os op på de 42.000 bornholmere, synes at være den, som strategien lader sig lede af.

Som vi dog sikkert alle har erfaret, er det ikke alle drømme, der er lige gode ledestjerner. Nogle drømme kan være så svære at komme ud af, at de nærmest kommer til at skygge for virkeligheden og derfor står i vejen for at se de muligheder, som ligger lige for. Andre drømme viser sig mere at have karakter af fantasier, som brister i mødet med virkeligheden.

For tre år siden kom det frem, at Europas største PtX anlæg, Høst, skulle opføres ved Esbjerg: Et 1 GW elektrolyseanlæg, hvorfra brinten skulle videreforarbejdes til ammoniak til brug for gødning og skibsbrændstof. Her i begyndelsen af maj kom det så frem, at man dropper videreforarbejdningen af brint, og at den endelige investeringsbeslutning, som ellers skulle have været truffet i 2022/2023, er udskudt til 2025. Endvidere forlyder det, at CIP, som står bag planerne i Esbjerg, er i dialog med de lokale myndigheder om at skyde byggefristen frem til 2027. Det betyder så også, at anlægget må forventes at komme til at give varig beskæftigelse til langt færre end oprindeligt antaget, når det en dag er i drift.

Fordi PtX kapaciteten på verdensplan endnu er så ganske begrænset, nemlig 1 GW, dvs. 1.000 MW, ifølge European Energy, så er det småt med konkrete tal på beskæftigelseseffekten fra PtX. Rambøll, som er rådgiver for række af de PtX projekter, der er på tegnebrættet, har regnet på beskæftigelseseffekten fra elektrolyse og omdannelse af brint til fx metanol og ammoniak, i forbindelse med planer om at etablere et 300 MW elektrolyse anlæg på Lolland. Ifølge disse beregninger, forventer Rambøll en varig beskæftigelse på 50 årsværk over den 20-årige driftsperiode for et 399 MW elektrolyseanlæg, svarende til en beskæftigelse på 2,5 person pr. år gennem hele perioden. Regner man den indirekte beskæftigelse med, kommer tallet op på 55 årsværk over den 20-årige periode. Dertil kommer naturligvis den midlertidige beskæftigelse i anlægsfasen. Satser man på at lade brinten indgå til produktionen af ammoniak, så kommer tallet for den samlede direkte og indirekte beskæftigelse op på 160 årsværk over den 20-årige periode, altså 8 personer pr. år. Læner man sig op ad CRT""s antagelse om, at der for hver beskæftiget er en samlet befolkningspåvirkning på 2,195 person, så kommer befolkningseffekten op på 17,56 personer. Holder disse tal og antager man, at strømmen fra den 600 MW-store såkaldte ""overplanting"", som Energiø Bornholm planerne på nuværende tidspunkt rummer, bruges til produktion af ammoniak, så betyder det mulighed for en befolkningseffekt på godt 35 personer om året! Til sammenligning, viser en ny rapport fra CRT, at der i 2020 boede 59 personer på Bornholm, som var uddannet fra Glas og Keramikskolen i Nexø, svarende til en befolkningseffekt på knap 130 personer. Ud over den beskedne varige beskæftigelseseffekt, udestår desuden endnu en lang række uafklarede forhold, fx i forhold til det store energitab, et umådeligt statsstøttebehov, sikkerheds- og miljøkonsekvenser. For som Brian Vad Mathiesen udtalte i forbindelse med et PtX-topmøde i Region Hovedstaden for nylig: Power-to-x er jo noget, som vi er ved at udvikle. Med alt dette i baghovedet, så kan der næppe være tvivl om, at drømmen om PtX som det enkeltstående element, der skulle kunne bringe den bornholmske befolkning op på de forjættede 42.000, nok mere har karakter af en vildledende fantasi end en frugtbar ledestjerne. Lægger man dertil den usikkerhed, der endnu hersker, om hvornår Energiø Bornholm bliver en realitet, vil det være klogt - og i Enhedslistens optik, det eneste ansvarlige - at vriste drømmene, og også plan- og udviklingsstrategien, fri af PtX-fantasien. Det gælder naturligvis særligt, hvis man har et ønske om at bidrage til udvikling af Bornholm og den bornholmske økonomi, i særdeleshed de næste fire år, som er den periode, der konkret skal skabes en strategi for, men også for de næste 12 år, som er den horisont kommunens plan- og udviklingsstrategi, skal forsøge at spejde ud til. Det ønske har vi i Enhedslisten. Og vi glæder os til at dele vores bud inden alt for længe, så det kan indgå i drøftelserne om kommunens kommende plan- og udviklingsstrategi."
2024-05-14 00:00:00,Energiøen er kommet lidt tættere på at få vinger,Bornholms Tidende,"Styrelsen har blåstemplet næste led i planerne. Men fagmedie sår tvivl om økonomien.

P

lanen for Energiø Bornholm kan vedtages.

Det skriver Energistyrelsen på baggrund af en miljøvurdering. Selvom planen er godkendt, betyder det dog ikke, at alt er klappet og klart. Det er kun selve rammerne for projektet, der er på plads, og miljøvurderingerne af landanlægget er endnu ikke godkendt.

Energiø Bornholm består overordnet set af to dele - møllerne i vandet og anlægget på land, hvor sidstnævnte skal modtage strømmen fra møllerne og sende den videre til Sjælland og Tyskland.

Med andre ord er de op til 330 meter høje møller ikke meget bevendte uden et landanlæg, hvorfor dagens vedtagelse kun er et enkelt skridt af en fortsat lang vandring, inden der kan tændes julelys i juletræet og i politikernes øjne med energiøvindmøllestrøm.

EN TEMMELIG STOR REGNING Men et er tekniske godkendelser, et andet er pengesagerne. Og her ser det ikke just overbevisende ud ifølge fagmediet Ingeniøren. Sybille Hildebrandt, der er graverjournalist på Ingeniøren, har gennem kilder i embedsværket fået oplyst, at der er en vis skepsis om, hvorvidt det overhovedet kan betale sig at opføre energiøerne i Nordsøen og ved Bornholm.

- Det ser værst ud for Nordsøen-projektet, hvor økonomien umiddelbart ikke hænger sammen. Men regeringen mangler også fortsat 14 milliarder kroner for at kunne opføre Energiø Bornholm, siger hun.

Tyskerne har budt ind med ialt seks milliarder kroner til opførelse af deres dele af projektet, der skal modtage strømmen. De resterende 14 milliarder kroner til havkabler og landanlægget på Bornholm hænger den danske stat på, og om det rent økonomisk giver mening at udskrive så stor en check fra statskassen, er der ifølge Ingeniøren embedsmænd, som tvivler på. Overbeviser embedsmændene politikerne om, det ikke kan svare sig at hæve de 14 milliarder kroner i automaten, ender energiøen som Atlantis."
2024-05-15 00:00:00,Hvorfor kæmper Helle Munk Ravnborg imod grøn omstilling?,Bornholms Tidende,"Kan der i sagen om energiøen spille helt andre interesser ind, spørger Esben Ørberg.

K

ære Helle Munk Ravnborg. Dit indlæg i Tidende om Energiø Bornholm handler næsten udelukkende om, at energiøen ikke skaber mange blivende arbejdspladser på Bornholm. Du mere end antyder, at arbejdspladser har været en forudsætning, som bornholmerne er blevet stillet i udsigt.

Det har jeg ikke hørt. Og jeg mener heller ikke, at det bør være et afgørende argument for tilblivelsen af Energiø Bornholm.

Sigtet med Energiø Bornholm er, som jeg forstår det, at gøre sit til, at Danmark og Norden bliver grønnere, at yde et bidrag til den grønne omstilling lokalt, nationalt, regionalt i Norden og Europa - og globalt.

Ikke mindst bæltet fra England over Nordsøen, til Danmark og Østersøen har potentiale til at producere mere grøn energi, end vi selv kan producere. Polen, Tyskland, Holland og Belgien har det omvendt - de kan slet ikke producere den grønne energi, som de har brug for. Så Bornholm ligger i min optik lige i smørhullet og vil kunne spille en vigtig rolle i udfasningen af fossile energikilder.

Det undrer mig, at du og dit parti, formoder jeg, er så meget på hælene. Jeg kunne forstå det, hvis du kritiserede processens manglende gennemsigtighed, herunder reel og anstændig kompensation til lodsejerne i det 90 ha store område syd for Aakirkeby, som skal bruges til højspændingsanlæget.

Her halter projektet og lovgivningen åbenbart.

Men det undrer mig at høre et fremtrædende medlem af Enhedslisten og tilmed forperson for et centralt politisk udvalg udtale sig så bagstræberisk om et vigtigt klimaspørgsmål.

Dertil kommer, at især forskere på Danmarks Tekniske Universitet er meget optagede af at være med til at opbygge et miniuniversitet omkring Elværket i Rønne - og samtidig får vi istandsat en fredet bygning.

Hvis alt går vel.

I øvrigt har Center for Regional- og Turismeforskning, CRT, faktisk udarbejdet en rapport under EU-socialfondsprojektet Nationalt Center for Grøn Energi om arbejdspladser ved at etablere Energiø Bornholm. Jeg citerer: Ved et landanlæg og servicehavn anslås 390 varigt beskæftigede. Svarende til en tilflytning på 460 inklusiv familie. Bornholms rolle som installationshavn anslås at betyde yderligere 100 varigt beskæftigede og en tilflytning på cirka 120 inklusiv familie. Ved et power-to-x-anlæg øges den samlede varige beskæftigelse med 410 og dermed en samlet ekstra tilflytning på cirka 480. Jeg har virkelig stor respekt for dig og dit politiske og faglige virke. Du har formentlig kommunalbestyrelsens største viden og indsigt i dette felt. Men kan der i denne sag spille helt andre interesser ind?"
2024-05-15 00:00:00,Bornholm går ny vej for at skaffe flere hænder,Bornholms Tidende,"Bornholmske virksomheder skal have en mere direkte hjælp til at skaffe medarbejdere. Virksomheder ovrefra skal have samme muligheder, når de skal arbejde på Bornholm. Forstærket indsats til godt en million kroner over tre år kommer dog kun til verden trods en vis skepsis.

S

tribevis af ledige job, der ikke kan besættes, fordi der ikke er nogen at besætte dem med. Det er allerede nu virkeligheden for mange virksomheder på Bornholm.

Og med Energiø Bornholm venter det bornholmske erhvervsliv, at behovet for ny arbejdskraft kun vil blive endnu større. Det sker samtidig med, at virksomheder ovrefra forventer, at det skal være let at etablere sig på Bornholm. Og dermed også let at skaffe bornholmsk arbejdskraft.

Tilsammen skaber det en situation, hvor arbejdskraft bliver mere og mere efterspurgt - samtidig med, at der bliver mindre og mindre arbejdskraft at skaffe.

For at prøve at gøre noget ved det satte kommunalbestyrelsens erhvervsudvalg mandag i alt 1,1 million kroner over tre år af til at forstærke indsatsen. Tanken er at give virksomheder håndholdt hjælp til at skaffe medarbejdere. Og at sørge for, at medarbejderne til det også er der. For eksempel ved at efteruddanne flere på Bornholm.

Endemålet er at få mere bornholmsk arbejdskraft involveret i kommende store arbejdsprojekter på Bornholm. Rønne Havn skiber allerede komponenter til vindmøller ud. Længere ude i fremtiden kan Energiø Bornholm gøre behovet for bornholmsk arbejdskraft endnu større.

Den nye indsats får navnet Bornholm Agency. Initiativet er inspireret af Fehmern, der allerede har et kæmpe arbejde i gang med den faste forbindelse til Tyskland.

Det tilsvarende Fehmern Agency opnåede at blive støttet af staten. En del af håbet på Bornholm er, at den samme støtte kan komme til Bornholm Agency.

BEKYMRING: ER DET NØDVENDIGT? Heidi Burgedahl (løsgænger) stemte imod at sætte Bornholm Agency i gang. Konservative, Enhedslisten og Socialdemokratiet endte med at stemme for, men kun efter skepsis og kritiske spørgsmål til, om Bornholm Agency er nødvendigt, og om det rent faktisk vil virke.

- Kommunens pengekasse har det rigtig hårdt. Nogle har for eksempel skåret på skolerne i Rønne. På sigt kan staten støtte, som den også har gjort på Fehmern. Så vi synes, at vi er lidt for tidligt ude i forhold til, hvad vi har af penge, siger Heidi Burgedahl.

- Selve arbejdet bliver sådan set allerede gjort. Men der popper flere nye ting op i forbindelse med energiøen, og det gør kommunens administration større.

- Energiøen kan blive en stor gave til Bornholm. Vi vil bare gerne have det til at ske i et tempo, der passer, siger Heidi Burgedahl.

Den skepsis stod hun ikke alene med.

- Vi havde en større diskussion om det.

Også fordi det er en ret stor investering i en indsats, der faktisk allerede bliver gjort. Flere af os havde spørgsmål omkring hvad den her indsats vil give ekstra i forhold til det, som vi allerede gør, siger Claus Larsen-Jensen (S).

- Men der er faktisk noget, fik vi at vide. Kommunen vil kunne være mere opsøgende og følge mere op i forhold til virksomheder.

Vi vil også kunne gøre mere for, at ordrer bliver placeret på Bornholm og omkring, at udenlandsk arbejdskraft kommer til at bo og betale skat på Bornholm.

- Hvis det desuden kan bringe staten mere på banen som ved Fehmern, er det okay. Jeg havde mine reservationer i forhold til, om det her måske er en omvej. Jeg var meget optaget af, at det ikke bare handler om at gentilføre nogle ressourcer, der er blevet skåret væk, siger Claus Larsen-Jensen.

Derfor skal Bornholm Agency også op til eksamen allerede om seks måneder.

- Jeg endte med at give det en chance.

Men vi bad også om at få en tilbagemelding om et halvt år. På om vi rent faktisk opnår noget ekstra med den indsats her, siger Claus Larsen-Jensen.

Jeg endte med at give det en chance. Men vi bad også om at få en tilbagemelding om et halvt år. På om vi rent faktisk opnår noget ekstra med den indsats her. Claus Larsen-Jensen (S), medlem af erhvervsudvalget"
2024-05-16 00:00:00,En ødsel omstilling,Bornholms Tidende,"Enhedslisten er ikke imod grøn omstilling, men imod power-to-x-industri på Bornholm, påpeger Helle Munk Ravnborg i et svar på et læserbrev.

K

ære Esben Ørberg, tak for at læse mit indlæg fra forleden og også tak for at tage dig tid til at kommentere på det.

Lad mig starte med at slå fast: For mig - og for Enhedslisten Bornholm - er en energieffektiv og samfundsøkonomisk hensigtsmæssig grøn omstilling et meget vigtigt mål, og det er det mål, vi søger at forfølge.

Dernæst: Som du forhåbentligt har bemærket, så handler mit indlæg ikke om projekt Energiø Bornholm, altså planerne om 3 GW på havvind ud for Bornholm med tilhørende landanlæg og kabler til henholdsvis Tyskland og Sjælland.

Enhedslisten - og Enhedslisten Bornholm - har bakket op om disse planer, som et led i den grønne omstilling og bestræbelserne på at få tilvejebragt mere grøn strøm, ikke bare til Danmark, men også til Europa, og på at få bygget den infrastruktur, der skal til, for at vi kan udveksle grøn strøm på tværs af landgrænser i Europa, så vi i fællesskab kan gøre os fri af fossil energi.

I den oprindelige aftale om Energiø Bornholm hed det, at Energiø Bornholm skulle være til samfundsøkonomisk gevinst.

Dette er senere blevet modificeret, og nu hedder den politiske aftale, at man er villig til at yde et statstilskud på op til 17,6 milliarder kroner fra dansk side til projektet, og at også Tyskland vil bidrage til finansiering af såvel kabelføring til Tyskland som af landanlæg på Bornholm. Dette er bagtæppet, men ikke emnet for mit indlæg.

Derimod handler mit indlæg om de planer om power-to-x på Bornholm, som er skitseret i det tillæg til Bornholms Regionskommunes erhvervsstrategi, som et flertal i kommunalbestyrelsen på Bornholm vedtog i sensommeren 2023 uden om Enhedslisten Bornholm. Tillægget bærer titlen Powerto-Vækst og er fokuseret på ønsket om at etablere en erhvervspark på Bornholm med henblik på at etablere energitung industri på Bornholm i tilknytning til, men ikke som en del af Energiø Bornholm. At ptx-planerne ikke indgår som en integreret del af Energiø Bornholm, fremgår jo blandt andet af det faktum, at de ikke indgår som en del af den Plan for Energiø Bornholm, som Energistyrelsen netop har offentliggjort.

Dét, der motiverer mit indlæg er, at det her Power-to-Vækst-tillæg nu lige pludselig har fået en meget fremtrædende plads i det udkast til Plan- og Udviklingsstrategi, som er til politisk behandling i denne måned. Det undrer mig - og os i Enhedslisten - såre. Det forholder sig nemlig sådan, at vi i foråret 2023 i kommunalbestyrelsen vedtog, hvad der skulle være pejlemærkerne for den plan og udviklingsstrategi, som kommunalbestyrelsen har pligt til at udarbejde og vedtage. Her var ""Energiø til gavn for Bornholm"" ét af pejlemærkerne, mens Power-to-Vækst-tillægget jo ikke indgik, al den stund, at det hverken var udarbejdet eller vedtaget.

Enhedslisten Bornholm har på intet tidspunkt bakket op om en eventuel etablering af en ptx-industri på Bornholm, fordi vi ikke mener, at det vil være til gavn for Bornholm og den grønne omstilling. Det er der flere årsager til. En meget væsentlig årsag handler om, at vi ønsker en energi- og samfundsøkonomisk hensigtsmæssig grøn omstilling i tråd med den energistrategi, som en enig kommunalbestyrelse på Bornholm vedtog i 2021.

Ptx, altså elektrolyse (=spaltningen af teknisk vand til brint og ilt), er en teknologi under udvikling, og på nuværende tidspunkt er energitabet, det vil sige produktionen af varme i processen ret stor, nemlig i omegnen af 40 procent. Videreforarbejdes brinten så til metanol eller ammoniak, sker der et yderligere energitab. Energitabet har form af varme, og sker spaltningen af vand til brint og ilt, og den videre forarbejdning til metanol eller ammoniak, altså ptx, i de dele af Danmark, hvor der er et stort fjernvarmenet, der kan nyttiggøre denne varme, så kan energitabet muligvis forsvares, fordi varmen fra processen kan udnyttes og erstatte afbrænding af biomasse med mere. Men på Bornholm vil det kun være en meget lille del af varmen fra ptx, der vil kunne nyttiggøres på en samfundsøkonomisk hensigtsmæssig måde, og derfor vil den udgøre et energitab. Det betyder, at for hver kilowatttime strøm, der med den kendte teknologi vil blive ført ind i et ptx-anlæg på Bornholm, så vil et sted mellem 40 og 80 procent gå tabt i form af varme. Det er noget, som vi i Enhedslisten Bornholm har meget vanskeligt at forbinde med grøn omstilling. I vores optik lyder det snarere som en meget ressourcekrævende og dermed ødsel - både i ressourcemæssig og økonomisk forstand - omstilling, noget vi har vanskeligt ved at støtte op om. Og derfor kan vi naturligvis heller ikke bakke op om en plan- og udviklingsstrategi, som lægger op til etablering af en så samfundsmæssig uøkonomisk og energiineffektiv udvikling, som ptx på Bornholm i vores optik vil udgøre. At den så heller ikke vil skabe grundlag for den befolkningsudvikling, vi alle drømmer om for Bornholm, gør jo på ingen måde sagen bedre."
2024-05-21 00:00:00,Spidskandidat: Bornholmerne skal ikke betale for tyskernes energi,Bornholms Tidende,"Dansk Folkepartis spidskandidat til Europa-Parlamentet lagde vejen forbi Bornholm, hvor det helt store emne var Energiø Bornholm.

D

et danske medlem af Europa-Parlamentet for Dansk Folkeparti og spidskandidat for partiet ved det kommende europaparlamentsvalg, Anders Vistisen, var fredag på besøg.

Her var der tid til at drøfte Bornholms energiplaner med lokale borgere og eksperter; et sted hvor Anders Vistisen mener, at danske borgere bliver taget som gidsler i specielt tysk energipolitik, lyder det i en pressemeddelelse. - Det var yderst interessant at få lov til at se med egne øjne, hvilke konsekvenser som rammer Bornholm grundet tyskernes forfejlede energipolitik. Hele projektet virker langt fra gennemtænkt, og det indtryk man får er, at Bornholm kommer til at stå tilbage som de store tabere, når det kommer til konsekvenserne for deres ø, siger politikeren og fortsætter: - Jeg kommer til at drøfte mine oplevelser med partiets ledelse. Er det retfærdigt og fornuftigt, at danskerne skal betale for tyskernes forfejlede energistrategi - både som skatteydere, men også i forhold til de naturmæssige ødelæggelser et sådanne projekt vil medføre? Jeg har svært ved at se det.

Besøget bød på et smut til Sydbornholm forbi de nærmeste naboer til det planlagte landanlæg, der skal opføres i forbindelse med energiøen. Her fik naboerne mulighed for at stille spørgsmål og drøfte projektets påvirkning af deres levevilkår.

Mødet fortsatte herefter på Snorrebakken, hvor drøftelserne gik på, hvilken rolle Danmark skal have i europæisk energipolitik, og hvordan danske borgere bliver taget som gidsler i specielt tysk energipolitik, lyder det i meddelelsen til pressen."
2024-05-22 00:00:00,Bornholm vil bevare støtteordning i EU,Bornholms Tidende,"Euroregion Baltic ønsker, at EU fortsætter sine strukturfonde, når de nuværende programmer udløber i 2027.

B

ornholm var med, da Euroregion Baltics styrelse holdt møde i Polen i sidste uge, og et af de store emner var regional udvikling i EU-regi.

Ifølge regionen bør EU også fremover støtte den regionale udvikling gennem de såkaldte strukturfonde, som Bornholm årligt modtager 20-25 millioner kroner fra. Det fortæller Niels Chresten Andersen, som er leder af det lokale EU-oplysningskontor, Europe Direct Bornholm. - Aktuelt gælder det blandt andet det store tilskud til Energiø Bornholm, udvikling af den bornholmske turisme via Destination Bornholm samt støtte til erhvervsuddannelser med videre på Campus Bornholm, fortæller han i en pressemeddelelse. Opfordringen fra Euroregion Baltic kommer samtidig med, at Europa-Kommissionen og EU-landene drøfter strukturfondenes fremtid, når de nuværende programmer udløber i 2027.

I en union på 27, hvor flere kandidatlande venter på medlemskab, er bevarelsen af enhed afhængig af solidaritet og samhørighed. Det er i vores kollektive interesse at sikre, at alle regioner i EU har lige muligheder for at blomstre og trives, skriver regionen i en udtalelse.

Ifølge Niels Chresten Andersen ventes udtalelsen forelagt kommunalbestyrelsen snarest muligt, og den bliver suppleret med særlige bornholmske ønsker og forslag.

Euroregion Baltic består udover Bornholm af Blekinge, Kalmar og Kronoberg i Sverige, Klaipeda i Litauen samt Pommern og Warmia-Mazury i Polen."
2024-05-23 00:00:00,Forsker vil hjælpe bornholmerne med spørgsmål om energiøen,Bornholms Tidende,"Dårlig kommunikation har skabt usikkerhed i befolkningen. Det viser de første dele af Kristian Holst Kristiansens forskning.

Hvad er det helt præcist, du laver på Bornholm? - Jeg undersøger først og fremmest den offentlige kontrovers om Energiø Bornholm og Power-to-X.

Hvilken form for skepsis er der, når du taler med bornholmerne om energiøen? - Det er meget svært at generalisere, for modstand mod energiøen og Power-to-X er sjælden helt overordnet i forhold til, hvad jeg har erfaret.

- Der er en utilfredshed med, hvordan borgerinddragelsen hidtil har været. Der har været nogle borgermøder, hvor der er kommet folk i jakkesæt, som har overleveret nogle informationer.

- Det har samtidig været begrænset, hvilke muligheder der har været for dialog og at få svar på nogle af de spørgsmål, de ikke har fået svar på endnu. - Og så er der i forhold til de høringer, der har været, mangel på respons på høringssvarene.

Så der er udtrykt en utilfredshed og bekymring i forhold til, hvordan borgerinddragelsen hidtil har fundet sted. Borgerne har heller ikke en følelse af at vide, hvordan Energiø Bornholm kommer til at påvirke deres liv.

Giver utilfredsheden mening? - Ja, det synes jeg. Der har været en oplevelse af, at dem, der har overleveret informationen, ikke har haft en indsigt i de lokale forhold og for dem, der bor i området. Der er et problem i forhold til kompensationen i forbindelse med energiøen. Nogle borgere bliver enten eksproprieret eller får kompensation, men det er ikke afgjort endnu, og det er med til at skabe utilfredshed. Der er også dem, som bor lidt udenfor det område, hvor transformatorstationen skal placeres. De får ikke nogen kompensation, hvilket også er med til at skabe utilfredshed.

Hvad er det helt præcist, de berørte borgere ønsker at få at vide? - De føler frustration over ikke at vide, hvornår sagen bliver afgjort, og hvor meget de kan få i erstatning. Det er et spørgsmål, der fylder rigtig meget og er med til at skabe borgermodstanden. De berørte er også bekymrede i forhold til, hvad det betyder for deres huses værdi. Andre er bekymrede for Bornholms identitet; om det passer ind i det bornholmske samfund, hvad det betyder for turismen og landidyllen. Bliver den spoleret af det her, og skal Bornholm have mere industri.

Hvilke andre forbehold gør sig gældende blandt de skeptiske? - Der skal produceres brint i forbindelse med energiøen, og der spørger borgerne ind til, hvor man kan placere en stor kemiindustri til produktionen af brint, og om de skal bo i nærheden af den. Det er en risikovirksomhed, men jeg er sikker på, at man har de bedste eksperter på sagen. Spørgsmålet om sikkerhedsfaktoren betyder også noget. Nogle er bekymrede for, om Bornholm kan blive et strategisk mål for Rusland. Hvis man tager sabotagen af Nord Stream; den sidder fortsat frisk i erindringen hos mange mennesker. De er bange for, om situationen kan gentages, hvis man bygger sådan et stort anlæg. Især den ældre generation, der selv har oplevet det eller har forældre og bedsteforældre, som oplevede det i forhold til anden verdenskrig og Ruslands invasion af Bornholm.

Hvordan forholder de kritiske bornholmere sig til myndighederne? - Der er nogen, der siger, at de ikke har tillid til kommunen og til lokalpolitikerne, og at der mangler transparens i de beslutninger, der bliver taget. Der er rigtig mange, som føler, at de ikke har fået den hele historie i forhold til, hvad planerne er, og hvor stort det bliver. - Der er mistillid til regeringen, kommunalpolitikerne og beslutningstagerne, samt en mangel på viden og gennemsigtighed i forhold til beslutningsprocesserne.

Hvilke forskelle er der på de grupper af de mennesker, du møder, i forhold til hvem der er skeptikere, og hvem der er tilhængere? - Der er jo nogle, der ikke har noget imod projektet som sådan og tænker, det sikkert er en meget god idé, og at vi har brug for arbejdspladserne; vi har brug for den grønne omstilling.

- Når jeg taler med industrisiden som eksempelvis Rønne Havn, er der primært mere positivt stemt; at vi har en erhvervsmæssig mulighed og mulighed for at styrke økonomien med nye arbejdspladser og tilflyttere. Så er der andre, der har de bekymringer, jeg har fortalt om.

Hvad vil kunne styrke din forskning, og hvem kunne du godt tænke dig at tale med? - Jeg er først og fremmest interesseret i at finde ud af, hvad der er af bekymringer hos borgerne, og hvad der er på spil.

- Men jeg er også interesseret i at finde almindelige mennesker, der er positivt stemt overfor projektet, men dem har jeg lidt svært ved at finde.

- Jeg er ligeledes interesseret i at høre industriens bekymringer og dem, der kan se fordele i projektet. Man skal bruge en del vand til det her, og er det muligt i forhold til spildevand. Men også hvilke muligheder og begrænsninger for, hvordan man kan udnytte den varme, der bliver af overskud fra produktionen. Her skal jeg også have fat i BEOF.

Kristian Holst Kristiansen vil gerne have flere bornholmere i tale - det gælder både privatpersoner og virksomheder. Alle kan kontakte ham på khk@dbigroup.dk Så hvis du har noget på hjerte angående energiøen og Power-t-X, vil han meget gerne høre fra dig.

Hans ambition at kunne bruge sin ph.d. i forhold til at kunne indgå i en dialog med kommunen og Rønne Havn om, hvad man kan gøre bedre angående borgerinddragelse. Målet er også at producere en håndbog, der kan hjælpe kommuner og virksomheder til bedre kommunikation med borgerne, når det kommer til Power-to-X-projekter i lokalområdet."
2024-05-24 00:00:00,"Revser DF""s energiø-beslutning: Luset baggrund at trække sig på",Bornholms Tidende,"Dansk Folkeparti har trukket sig fra forliget bag Energiø Bornholm, da man ikke kan stå på mål for projektet og økonomien bag. Beslutningen hyldes af partiet lokalt, men vækker stor undren hos fortalerne for energiøen. En luset baggrund af trække sig på, mener Linda Kofoed Persson.

- Vi vil ikke længere stå på mål for projektet.

Sådan lød det torsdag morgen fra Dansk Folkepartis formand Morten Messerschmidt, der til DR kunne fortælle, at partiet forlader forliget bag Energiø Bornholm. Det sker samtidig med, at Energistyrelsen anslår, at skatteyderne i Danmark kan ende med at betale cirka 30 milliarder kroner for energiøen, hvilket ifølge Morten Messerschmidt er klimapolitik på et fuldstændig uansvarligt niveau. Udmeldingen kommer på bagkant af længere tids øget tvivl om økonomien i energiø-projektet, der af flere eksperter spås til at blive markant dyrere end det støtteloft på 17,6 milliarder kroner, som staten hidtil har givet tilsagn om. Men spørger man det bornholmske folketingsmedlem og klimaordfører for Socialdemokratiet, Lea Wermelin, så får DF""s beslutning ingen betydning for arbejdet fremadrettet hos de tilbageværende forligspartier. - Det er lidt svært at blive klog på, hvad Dansk Folkeparti egentlig mener. Nu vil de hverken lave sol eller vind på land. De vil ikke heller ikke lave havvind længere. Hvad er det egentlig, man vil gøre i forhold til at gøre vores klimaambitioner til virkelighed? - Jeg synes, det minder lidt om dengang, de kaldte alle os andre for klimatosser, fordi vi sagde, at Danmark skal være et grønt foregangsland, og derfor kommer det her heller ikke til at ændre noget for resten af aftalekredsen.

Vi ryster ikke på hånden, forklarer Lea Wermelin, der heller ikke giver meget for, at man trækker sig med et argument om, at projektet bliver for dyrt.

- Vi laver et udbud på baggrund af den politiske aftale, der ligger, og det udbud er ikke gennemført endnu. Så det er et lidt mærkeligt argument at sige, det er blevet for dyrt, når vi sådan set ikke ved, om den politiske aftale vi har lavet holder, og det satser vi selvfølgelig meget stærkt på, at den gør. Der står direkte i aftalen, at hvis det viser sig, at projektet bliver dyrere, eller at vi oven på udbudsprocessen står et andet sted, så skal vi snakke om det igen i aftalekredsen, siger Lea Wermelin.


TRÆKKER HÅNDBREMSEN RETTIDIGT

Lokalt på Bornholm har DF""s frontfigur René Danielsson igennem længere tid udtryk skepsis over for projektet, og han bifalder ikke overraskende partiets beslutning om at forlade forliget.

- Enten kan du blive ved med at bruge ressourcer, som forventeligt ikke kommer til at ske. Alternativt trækker du håndbremsen på det rigtige tidspunkt, og det er sådan set det, jeg mener Morten (Messerschmidt red.) har gjort, siger René Danielsson, der også mener, at Bornholms Regionskommunen bør slå bremserne i, når det kommer til energiøen: - Der findes kun en måde at skabe luft i økonomien til at lave projektfinansiering, og det er at reducere i serviceniveauet. Vi kigger ind i et spareår, som hedder godt 60 millioner kroner, og skal man så poste flere penge i, at der skal sidde akademikere og lave det her, mens vi kan se, at det bliver mere og mere svært at levere på vores kerneopgave? Så kan man sige, hvad betyder det, at man allokerer, lad os sige 10 millioner til energiøen? Jamen, det betyder jo i hvert fald, at de 10 millioner ikke kan bruges til noget andet.


SAVNER DOKUMENTATION

Udover det økonomiske aspekt ser René Danielsson det også som problematisk, at man ikke har kunnet få klarlagt, hvilke fordele energiøen i bund og grund vil få for Bornholm.

- For fire måneder siden efterlyste vi, at de, der er meget pro det her projekt, skulle fremskaffe noget dokumentation på, at der er en masse positive effekter, og hvad det ville gavne kommunens økonomi samlet. Og der er ikke kommet noget som helst. Pt vil et flertal i kommunalbestyrelsen jagte noget, man ikke er sikker på gavner noget som helst - andet end tyskernes forsyningssikkerhed, siger Danielsson. Han uddyber, at han står med en følelse af, at nogle af kollegaerne i kommunalbestyrelsen har satset så hårdt på energiøen, at de nu ikke vil tabe ansigt.

- Jeg synes, jeg kan se et flertal blandt mine kollegaer, der bliver endnu mere forhippet på at få gennemført det her ligegyldig hvad. Jeg sidder faktisk med en følelse af, at folk er blevet mere fanatiske. Jo flere økonomer eller ingeniører, der sætter spørgsmålstegn ved det her, desto mere fanatiske, synes jeg, folk er blevet.

DYBT SØRGELIGT En af kollegaerne i kommunalbestyrelsen, som står på den modsatte side af energiø-spørgsmålet, er den tidligere DF""er, men nuværende gruppeformand for Konservative, Linda Kofoed Persson.

Hun forlod Dansk Folkeparti for godt et halvt år siden, og den seneste udvikling i forhold til energiøen får hende ikke til at fortryde den beslutning; tværtimod.

- Jeg må erkende, at var jeg ikke gået fra DF for seks måneder siden, så havde jeg været nødt til at gøre det nu. Jeg synes, det er dybt sørgeligt, at vi har et parti, der på den måde ikke anerkender, at vi har et klima, der råber på hjælp, og at vi skal se at få sat turbo på den grønne omstilling, siger Linda Kofoed Persson, der dog ikke er overrasket over, at DF har trukket støtten til Energiø Bornholm.

- Det har vel ligget i kortene også i den ageren, René Danielsson har haft igennem de sidste par måneder, hvor han har lagt meget kraftigt afstand til alt, der har med energiø at gøre og dermed også erhvervspark og erhvervsstrategi.

BRUG FOR EN INDSPRØJTNING Politikeren har via sit formandskab i erhvervsbolig- og beskæftigelsesudvalget arbejdet med netop Energiø Bornholm og de potentielle fordele, det kan give til øen.

- Jeg får rigtig mange henvendelser og ser en masse perspektiver, og så sidder jeg overfor nogle kollegaer, der måske ikke interesserer sig så meget for det og ikke rigtig vil høre på, hvad jeg har at sige.

- Og ja, det er rigtig mange penge at lægge i en energiø på Bornholm, men vi har også en ø, som konstant og hele tiden går tiggergang til Christiansborg, fordi vi ikke kan forsørge os selv. Det her vil være en indsprøjtning til, at en masse erhverv vil kunne etablere sig på Bornholm, som vil kunne betale den skat, der kan gøre, at vi kan holde vores velfærd ved lige og forhåbentlig højne den på sigt, fortæller Linda Kofoed Persson, der på samme måde som Lea Wermelin ikke forstår, man trækker sig med et argument om, at det er blevet for dyrt. - Jeg synes, det er et kedeligt tidspunkt at trække sig på, for vi ved det ikke med sikkerhed. Nogen siger, det bliver dyrere, ja, men har vi fået buddene endnu? Nej. Ved vi præcis, hvad det koster endnu? Nej. Har vi den endelige aftale med de omkringliggende på plads endnu? Nej. Så jeg synes, det er på en lidt luset baggrund at trække sig lige nu."
2024-05-25 00:00:00,DF fisker stemmer på havmøllebund,Bornholms Tidende,"Dybt bekymrende at se Dansk Folkeparti trække sig fra forliget om Energiø Bornholm.

S

elvfølgelig skal man bruge sin snusfornuft.

Det er klart, at et projekt af energiøens størrelse ikke skal gennemføres uanset hvad, når prisen stiger. Med lokale øjne har vi også stadig til gode at se større, direkte og konkrete fordele ved de mange milliarder, der investeres her. Skepsis er sundt. Men at score klimaskeptiske stemmer ved at forlade sit forlig uden at diskutere projektet i forligskredsen og uden at kende udbudsresultatet, er uansvarligt set i lyset af god demokratisk skik og de mange millioner, der allerede er brugt på at sikre en grøn udvikling.

Energistyrelsen har anslået, at skatteyderne kan ende med at betale op mod 30 milliarder kroner for energiøen, hvilket selvfølgelig er en betydelig sum. Politikerne og Dansk Folkeparti har allerede besluttet, at de foreløbig er villige til at betale op mod 17,6 milliarder kroner ekstra til at dække et muligt underskud.

Når de seneste beregninger peger på et underskud på op mod 30 milliarder kroner, er det naturligt at udfordre, om beslutningen om at opføre energiøen stadig er rigtig. Havvindmøller skal ikke købes for enhver pris, og en omhyggelig vurdering af omkostningerne er nødvendig.

Men det er her, Dansk Folkeparti svigter. At trække sig fra forliget uden at kende de endelige omkostninger, kende udbudsresultatet, hvor virksomhederne konkurrerer om at levere den for staten mest fordelagtige løsning, og uden at diskutere situationen med sine forligspartnere, er useriøst. Vi ved endnu ikke, hvad de store vindmøllelommeregnere viser, når virksomhederne skal byde. Det er derfor for tidligt at drage konklusioner og forlade skuden på dette tidspunkt.

Bornholms Regionskommune står i en svær økonomisk situation, og det er forståeligt, at man må prioritere. Men at bruge det som en begrundelse for at trække sig fra et forlig, uden at have alle fakta på bordet, er at gå efter de lette klimaskeptiske stemmer. Det underminerer den tillid og samarbejdsvilje, der er nødvendig for at gennemføre komplekse projekter som energiøen. Der er også et større perspektiv i spil. Energiø Bornholm har potentialet til at tiltrække erhverv og skabe arbejdspladser, som kan bidrage til at forbedre øens økonomi på sigt. Vi har brug for projekter, der kan styrke vores økonomi og skabe bæredygtige løsninger. At forlade forliget nu sender et signal om, at man ikke er villig til at tage de nødvendige skridt for at opnå disse mål. Lad os håbe, at de tilbageværende forligspartier formår at holde fokus og arbejde fremad mod en bæredygtig og økonomisk forsvarlig løsning."
2024-05-25 00:00:00,"""Du siger ikke op, før du har fundet noget andet""",Bornholms Tidende,"Tidende har bedt de tre mest sandsynlige borgmesterkandidater om at dele deres visioner med læserne. Hver måned deler enten borgmester Jacob Trøst, Socialdemokratiets spidskandidat Anne Thomas og Venstres spidskandidat Frederik Tolstrup på skift, deres visioner for borgmesteropgaven i næste valgperiode fra 2025 og frem. De tre kandidatater vil drømme stort og udfordre hinandens ideer.

J

eg kan ikke huske, om det var min mor eller min far, der sagde det, men jeg var ikke i tvivl om, at de begge mente det.

Jeg sukkede dybt. Det var ikke det, jeg havde håbet på at høre. Jeg var 19 år og var lige begyndt på et arbejde på en fabrik i Roskilde, hvor jeg fra morgen til aften stod ved en maskine og fremstillede Margretheskåle. Jeg kunne nå at lave omkring 450 skåle om dagen, mens jeg lyttede til Bruce Springsteen i min walkman. Der var mørkt udenfor, når jeg mødte om morgenen, og mørkt om eftermiddagen, når jeg havde fri, og der var ingen vinduer at kigge ud af fra min plads ved støbemaskinen. Det var de længste og kedeligste dage i mit liv, og jeg var klar til at sige op efter to dage. Men mine forældre fik mig altså på andre tanker, og jeg lærte, at det har en værdi at stå op til et arbejde, uanset hvilken slags arbejde det er.

DRØMME Når jeg drømmer om gode skoler med glade elever, daginstitutioner med masser af tid til børnene og om hjertevarm omsorg til vores ældre, så ved jeg også, at pengene skal findes et sted. Vi kan godt håbe på, at udligningen mellem kommunerne en dag bliver mere retfærdig, at der flytter en masse mennesker med høje indtægter til Bornholm eller at nye store virksomheder pludselig synes, at det er attraktivt at slå sig ned på Bornholm. Hvert år håber vi også, at puljen til særligt vanskeligt stillede kommuner bliver større, og at Bornholm får en god luns af den.

HÅB ER IKKE EN STRATEGI. Men som en kendt amerikansk fodboldtræner, Vince Lombardi, en gang sagde: Håb er ikke en strategi; vi bliver nødt til selv aktivt at sikre en positiv udvikling for Bornholm. Det er vores virksomheder og deres ansatte, der skaber skattegrundlaget for vores velfærd. Turisme står for ca. 10 % af Bornholms indtægter, mens resten primært er andre erhverv og virksomheder. De er vores levegrundlag, altså grundlaget for vores velfærd.

Uanset partifarve kommer man ikke udenom det faktum.

Så hvordan gør vi det attraktivt at drive virksomhed på Bornholm? Det gør vi ved at sikre kvalificeret arbejdskraft, at der er plads til virksomhederne, og at der er et godt samarbejde mellem BRK og virksomhederne.

UDDANNELSE Den kvalificerede arbejdskraft starter allerede i Folkeskolen. At vores elever har mulighed for at komme i praktik, at vi har erhvervsklasser til de mindre boglige, at vi har indsatser som Faglært er Fedt, og at vi netop har et godt samarbejde med virksomhederne, så vi sikrer lærepladser og får sendt vores ledige til de virksomheder, der kan bruge dem. Der er store udfordringer med at sikre faglærte i Danmark, men her udmærker Bornholm sig faktisk som en af de kommuner, der er bedst til at få vores unge - og voksne - til at vælge en erhvervsuddannelse.

I en tid, hvor alle kommuner mangler arbejdskraft, har vi også brug for udenlandsk arbejdskraft. Bornholm er en af de kommuner i Danmark, der lykkes bedst med at skaffe udenlandsk arbejdskraft og det sker kun ved en målrettet og koordineret indsats mellem kommune og virksomheder.

VIRKSOMHEDERNES RAMMEVILKÅR Plads og rammer til virksomheder er også afgørende for, om Bornholm bliver til- eller fravalgt. I Skive Kommune valgte man for år tilbage at etablere en erhvervspark med grøn energi og bæredygtighed som omdrejningspunkt. En norsk virksomhed valgte netop dén erhvervspark, fordi rammerne og forarbejdet var klaret, og man kunne komme hurtigt i gang med produktion.

Om få år kommer der en masse grøn strøm i land ved Sose i form af Energiø Bornholm. I en tid, hvor der bliver stillet stadig højere krav om bæredygtighed til vores virksomheder, bliver det mere og mere attraktivt at få adgang til grøn strøm. Hvis vi laver en erhvervspark har vi også mulighed for at stille krav til, hvilke former for virksomheder, som vi vil have, om positiv påvirkning af miljø og landskab og om hvor de skal placeres.

Og ja, virksomheder og grøn omstilling fylder. Det giver forandringer i bybillede og landskab og i vores hverdag. Skal vi sige nej tak? Eller skal vi sige ja, vi vil gerne være med til at sætte dagsordenen og få en del af de over 100.000 arbejdspladser, der er i energisektoren? Min drøm er, at Bornholms børn og unge får den bedste trivsel i Danmark. Jeg vil gøre alt, hvad jeg kan for at sikre økonomien og rammerne for, at det kan lykkes."
2024-05-27 00:00:00,"Næppe hensynet til maksimal udnyttelse af ""overskuds""strøm, der driver brintindustrien",Bornholms Tidende,"K

ære Erik Kryger.

Selvfølgelig skal vi kunne lagre den strøm, der er i ""overskud"", når vinden har fart på og når solen stråler fra en skyfri himmel således, at vi kan udnytte energien på et senere og mere vindstille, overskyet tidspunkt. Det er bl.a. dét, udviklingen af fremtidens energisystem handler om. Heldigvis er der mange initiativer i gang for at muliggøre netop dette. Lige nu er batterilagring samt termisk lagring, dvs. anvendelsen af strøm til opvarmning af vand, og inden for kort tid måske også salt, nok de bedste - og mest energieffektive - bud. På steder med store højdeforskelle er pumpekraft også en mulighed - og udviklingen går hurtigt! Forleden læste jeg fx, at batterier, ladet med strøm hovedsageligt fra solceller, nu er den kilde, der leverer mest strøm i ""kogespids"" tidsrummet i Californien.

Tidligere var det strøm, produceret på gas, der var hovedkilden i dette tidsrum. Med andre ord, så er brintproduktion på ingen måde en nødvendighed for at nyttiggøre, den strøm, der på en blæsende eller solrig dag ikke måtte være ""plads til""/brug for i elnettet. Der er andre alternativer, og endda langt mere energieffektive alternativer.

HVAD ER SIGTET? Men sagen er jo nok også, at det næppe er korrekt, når du skriver, at det primære sigte, der ligger bag det, du kalder ""de erhvervsmæssige tanker om at producere brint"" er at sikre en maksimal udnyttelse af overskuds-vindmøllestrømmen. Det er de brintprojekter, der er eller har været på tegnebrættet for Bornholm, jo et tydeligt bevis på.

Fx tales der jo lige nu i forbindelse med Energiø Bornholm projektet om ""overplanting"" på 800 MW (!). Altså går man efter at producere endda store mængder strøm, som man ved, der ikke vil være plads til i elnettet. Indtil for nylig var planer om yderligere 3 GW havvindskapacitet ud for Bornholm, alene mhp. brintproduktion.

ER BRINTPRODUKTION HENSIGTSMÆSSIG? Det er i lyset af sådanne projekter, at jeg mener, at det er afgørende vigtigt, at vi som samfund, og som ansvarlige politikere, overvejer, om brintproduktion på Bornholm er en hensigtsmæssig vej at gå. For der er jo en pris, der skal betales.

Møllerne skal produceres og stilles op. Kablerne skal trækkes. Ejendomme skal eksproprieres. Industrianlæg skal bygges, ikke bare for at etablere selve elektrolyseanlægget, men også for at tilvejebringe det vand, der skal spaltes til brint og ilt i den nødvendige mængde og renhed (""teknisk"" vand). Og så skal der etableres infrastruktur, der enten skal transportere brinten videre, eller også videreforarbejde brinten til metanol (hvilket kræver at nogen har fanget noget CO2, som så bliver udledt igen, når metanolen brændes af) eller til ammoniak.

Alt dette koster både ressourcer og kapital. Og lur mig, om ikke også kapitalen skal forrentes. Derfor er det også afgørende for disse brintprojekter at kunne opnå en pris for det store energitab, der er forbundet med brintproduktion, altså for den varme, som processen leder til. Sker dette ikke, så vil det statstilskud, som du og jeg og alle andre skatteydere skal betale til denne brintindustri blot skulle være endnu større, og det er allerede ret store summer, som vi - uden at være blevet spurgt - betaler til denne sektor både via de danske og de europæiske kasser.

Med andre ord, så kommer vi til at betale for energitabet - enten gennem en pris for den såkaldte ""overskudsvarme til radiatorerne, badelandet, gartnerierne eller hvad nu folk drømmer om, eller gennem et statstilskud til de energiselskaber, kapitalfonde og pensionskasser, der kaster sig ind i brintproduktionen. Det må jeg sige, at jeg har svært ved at se gevinsten i - hverken i økonomisk eller i miljømæssig forstand."
2024-05-28 00:00:00,Stop ødelæggelserne af Bornholm,Bornholms Tidende,"D

F har som det første parti trukket støtten til Energiø Bornholm.

Dermed er DF det første parti som har tænkt sig om en ekstra gang m.h.t. klimaloven - jeg håber flere vil gøre det samme. Det kræver mod at stille sig op mod koret af grønne fanatikere og de, der har økonomiske interesser i Energiøen samt diverse inhabile debattører. Debatten er ved at blive skinger når der bruges ord som luset om de valg, som vi tager og de holdninger vi har. Jeg vil prøve at holde en god tone her.

SAMLET PLAN EFTERLYSES I borgerforeningen Energiø Bornholm har vi fra starten af efterlyst en samlet plan for Energiø Bornholm. Det har vi ikke kunnet få og nu er det ved at gå op for bl.a. Enhedslisten, at staten vil bygge store anlæg på Bornholm til fremstilling af ammoniak og brint. Det er kæmpeanlæg som ligner olieraffinaderier og det er kemiske anlæg forbundet med kæmperisiko for eksplosioner og udslip af dødeligt giftige dampe -ikke noget vi kan have på Bornholm ! Der er stort set ingen permanente arbejdspladser forbundet med ptx og ej heller transformatorstationen.

Der bliver mest tale om udgifter og ulemper for Bornholm, og vores kære politikere spiller i den grad hasard med Bornholms fremtid - både m.h.t. evne til at tiltrække turister og nye indbyggere. Det kan sagtens ende med en større fraflytning af folk der ikke vil bo på en industriø.

OFRE NU OG FREMOVER Vores borgmester har sagt, at vi må ofre os for den grønne omstilling. Han burde have sagt, vi må ofre jer der bliver naboer til landanlægget.

Husk at vi, der bliver ofret nu, er de første men ikke de sidste til at blive ofret hvis dette fortsætter. Derfor skal vi slet ikke ofre nogen på Bornholm.

Hvorfor ikke lave Energiø Bornholm så alle eller flest muligt bliver tilfredse? Det kræver at flere som enhedslisten og DF tænker sig om en ekstra gang. Det er ikke for sent! Det kræver også at energistyrelsen og Energinet.dk lytter meget mere til input fra lokalbefolkningen.

DET HANDLER OM BORNHOLM Det handler om Bornholm og det handler om at få balance i tingene, og det kan vi gøre på følgende måde: Del Energiø Bornholm op i etaper således, at Danmark selv bliver i stand til at bygge det - uden at andre lande som Tyskland skal købe vores jord til tysk energiindustri. Energiø Bornholm kan deles i to eller tre etaper og laves på samme måde som Kriegers Flak med transformator platforme ude i nærheden af vindmøllerne på havet. Det vil spare store mængder dyre kabler hvilket er vigtigt da kobber risikerer at blive en mangelvare.

Det vil også spare en masse energi der ellers vil gå tabt i transport til og fra et landbaseret anlæg.

Fra transformatorplatformene kan strømmen sendes som højspænding direkte til Danmark eller Tyskland, hvor den kan bruges til produktion af ptx i nærheden af en stor industrihavn hvor eksempelvis brinten skal bruges. Fremstilling af brint på Bornholm er en død sild - bl.a. fordi vi nu lever i en tid hvor rørledninger sprænges i luften. En brintrørledning vil formentlig give et større brag og tage landanlægget med sig så det kommer til at minde om slutningen på  Jul på Vesterbro.

Selvom sidste sætning måske er morsom, så vil jeg minde om at dette er dødelig alvor som kan/vil komme til at koste menneskeliv, hvis det realiseres.

SIKKERHEDSRISIKO Helle Ravnborg har skrevet om problemerne med at ødsle energien væk på brint og ammoniak som giver et enormt spild af energi. Jeg undrer mig dog over at Helle slet ikke forholder sig til de sikkerhedsmæssige problemer med kemisk produktion af hundredetusindvis af tons farlige stoffer. Se hvad der skete i Beirut da havnen eksploderede pga. ammoniak. Der er sket mange alvorlige ulykker med ammoniak og for ikke mange år siden sprang en brinttankstation i Norge i luften hvilket gjorde at alle brinttankstationer i Danmark lukkede.

Det vil ikke være forsvarligt at bo i nærheden af denne industri, og det er nu en realitet at man forventer angreb på kritisk infrastruktur, som dette bliver.

Hvor mange eksplosioner skal der til på Bornholm før turisterne bliver væk og bornholmerne flytter? Det er på høje tid at vores politikere på Christiansborg vågner op og laver en ny samlet plan for Energiø Bornholm - uden ptx produktion.

Jeg og borgerforeningen Energiø Bornholm vil have stoppet alle planer om ptx produktion på Bornholm således, at Energiø Bornholm kun bliver havvindmølleparker med tilhørende transformatorplatforme.

STADIG ENERGIØ Det ændrer ikke på at vi stadig kan blive energiø med forskning og uddannelse i grøn energi samt vedligeholdelsesarbejde på havvindmøllerne.

På den måde er det muligt at lave en grøn omstilling og Energiø Bornholm - uden samtidig at ødelægge Bornholm.

Bornholm og vores natur er det vigtigste at bevare så vi kan give det videre til de næste generationer.

Grøn energi omstilling er vigtig men det skal gøres så man bevarer så meget af vores i forvejen belastede natur som muligt og tager hensyn til lokale forhold som f.eks. en ferieø! Bornholmske politikere bør tænke mere på Bornholm og alle Bornholms indbyggere.

Politikere på Christiansborg bør lave samlede planer for alle energiparker i Danmark, der tager hensyn til sikkerhedsmæssige forhold samt lovgivning om erstatning til naboer der ellers ruineres af den grønne omstilling.

Nu, er et godt tidspunkt til, at vores politikere tænker sig om en ekstra gang både på Bornholm og på Christiansborg. Det er et meget stort og meget dyrt projekt og derfor skal det gøres rigtigt første gang og have størst mulig opbakningogså fra lokalbefolkningen."
2024-05-29 00:00:00,Politikere maner til ro: Terrorfrygt for energiøen er overdrevet,Bornholms Tidende,"Forsvarsminister mener, bornholmerne fortsat kan sove trygt om natten, når energiøen er opført.

Der er ingen grund til at frygte russernes missiler i forbindelse med energiø-projektet.

I hvert fald ikke her og nu.

Sådan lyder vurderingen fra forsvarsminister Troels Lund Poulsen (V), efter Borgerforeningen Energiø Bornholm har fremlagt deres bekymringer for Folketingets Forsvarsudvalg.

Borgerforeningen har advaret om, at energiøen vil gøre Bornholm til et terrormål.

Fjendtlige magter vil med et enkelt tryk på den røde knap kunne sprænge landanlægget i luften, hvilket vil udløse et kaos for strømforsyningen i store dele af Danmark og potentielt også Nordeuropa.

Men den slags planer har russerne ikke gemt i ærmet her og nu. I hvert fald ikke ifølge forsvarsministeren. Troels Lund Poulsen skriver, at Forsvarets Efterretningstjeneste vurderer, at der ikke aktuelt er nogen direkte militær trussel mod Danmark. Borgerforeningen fremlagde flere scenarier under besøget hos Folketingets Forsvarsudvalg for, hvordan Bornholm vil være udsat, hvis Energiø Bornholm ellers bliver til noget.

Talsmand Henrik Espersen er tilfreds med besøget, men synes også, at forsvarsministeren på et område er lige lovlig naiv. - Det virker til at være generelt, at Troels Lund Poulsen ikke er bange for Putin. Det er vi nogle andre, der er, siger han efter at have læst forsvarsministerens svar.


PISKER EN STEMNING OP

Tidende har talt med tre medlemmer af Folketingets Forsvarsudvalg, der var til stede under besøget fra Borgerforeningen Energiø Bornholm. Liberal Alliances forsvarsordfører, Carsten Bach, synes, at der skal klappes heste.

- Der har været en tendens til hen over det seneste års tid, at mange forskellige personer med den eller anden baggrund i forsvaret og beredskabet, og folk med interesser på det her niveau, forsøger at piske en stemning op. Det synes jeg ikke gavner en rationel tilgang til beredskabsområdet, og det at vi har et ændret og øget trusselsbillede.

Det er vi nødt til at være meget alvorlige og nøgterne om, siger han.

Liberal Alliances forsvarsordfører vil gerne have, at vi skiller tingene ad og lader eksperterne vurdere sagerne, inden de bliver kommunikeret ud.

- Det her er ikke ensbetydende med, at man ikke skal tage det ændrede trusselsbillede alvorligt. Vi ser i øjeblikket forsøg på sabotage i Tyskland og andre steder i Europa, som eksempelvis producerer og leverer til krigen i Ukraine. Det er også noget, vi herhjemme skal tage bestik af den type af hybrid krigsførelse også kan eskalere herhjemme, og det er blandt noget af det, vi skal drøfte hen over de næste måneder, når vi skal forhandle beredskabsaftale i forligskredsen, siger Carsten Bach, der dog var glad for borgerforeningens besøg og sagtens kunne forstå dens bekymringer.

IKKE NOK MED EN FOLDER De Radikales forsvarsordfører, Christian Friis Bach, er ligeledes meget tilfreds med besøget fra Bornholm.

- De redegjorde sagligt og redeligt for deres bekymringer. Vi skal tænke grundigt over sikkerhedsaspektet, men jeg er enig med Carsten Bach i, at vi skal have en grundig analyse af situationen, inden vi beslutter os for, hvad der er de rigtige løsninger, siger han.

Et af de store kritikpunkter fra bornholmerne har været, at de ganske enkelt ikke har fået nok information om, hvordan energiøen kommer til at påvirke deres hverdag og øen som sådan. Også i forhold til Bornholms sikkerhed.

Her erkender Carsten Bach, at det kunne have været gjort på en anden måde.

- Vi er nødt til at inddrage offentligheden bedre, end vi har gjort i den situation, hvor trusselsbilledet er eskaleret. Der skal mere moderne kommunikation til end at sende en folder ud med posten, som vi gjorde i gamle dage, siger han.

Christian Friis Bach mener, at en del af løsningen ligger temmelig lige for.

- Vi skal have oprettet et Ministerium For Samfundssikkerhed. Her skal en række funktioner og enheder samles, så vi får en myndighed, der kan sørge for de rigtige beredskabsplaner.

Der skal vi eksempelvis hente ting fra Forsvarets Efterretningstjeneste, Beredskabsstyrelsen og spørgsmål om cybersikkerhed ind, så vi kan få lavet en samlet trusselsvurdering, Så kan vi få lagt planer for, hvad vi gør, hvis der kommer til at ske noget. Hvis vi havde det ministerium, ville det have været oplagt til at vurdere alle forhold om hele Energiø Bornholm, siger han.

Der står i regeringsgrundlaget, at man skal analysere, om behovet for det ministerium er der. Nu har de ministerielle gryder med forslaget simret i en rum tid, og både Christian Friis Bach og Carsten Bach er enige om, at det er en rigtig god idé at komme i gang.


NYE OG UKENDTE ASPEKTER

Venstres forsvarsordfører, Peter Juel-Jensen, er tilfreds med forsvarsministerens svar. Men som han også siger, kunne Troels Lund Poulsen ikke gå længere, end han gjorde.

- Han kan ikke svare andet, når hans egen efterretningstjeneste siger, der ikke er nogen militær trussel. Men det synes jeg, han svarer mellem linjerne; at han er meget opmærksom på, at det er et stykke kritisk infrastruktur, vi skal passe på, og jeg synes faktisk, det er et fint svar, siger Peter Juel-Jensen.

Samtidig mener han også, at Borgerforeningen Energiø Bornholm satte fokus på nogle væsentlige områder.

- Jeg synes, at denne her deputation fik påpeget nogle aspekter, som vi ikke havde hørt før. Der er ingen tvivl om, at en kommunalbestyrelse, der beslutter, at vindmøllerne kan rykkes ind til 15 kilometer fra land modsat de 20, der oprindelig var besluttet, heller ikke har forholdt sig til sikkerhedsspørgsmålet i hele energiforsyningen. Derfor var denne her deputation meget velkommen, og jeg læser og forstår ministerens svar som, at det her er noget, man vil følge løbende.

Næste skridt i planen om at realisere Energiø Bornholm er at gennemføre udbuddet af de to hovedelementer i projektet. Energistyrelsen styrer udbuddet for selve mølleparken. Energinet står for udbuddet af landanlægget og de medfølgende kabler, der skal sende resultatet af blæstens dans med møllevingerne. Det skulle gerne være på plads i løbet af året, så der kan graves, svejses, hamres og saves fra 2025."
2024-05-30 00:00:00,Drømmen der blev til et mareridt,Bornholms Tidende,"DF Bornholm har hele tiden har haft en vis portion skepsis over for energiøen, skriver René Danielsson.

N

u har det værste hylekor lagt sig ovenpå mit partis beslutning om at fjerne støtten til energiøen.

Derfor er tiden måske moden til at man kan prøve at få indført et ord, som forhåbentligt kan få folk til at tænke rationelt fremfor kun at komme med de standardiserede (og næsten) religiøse udbrud, når nogle stiller spørgsmålstegn ved den førte klimapolitik.

EN VIS SKEPSIS.

Lad mig understrege at vi i DF-Bornholm hele tiden har haft en vis portion skepsis lokalt, og at vi løbende har haft en rigtig fornuftig dialog med DF-Christiansborg forinden deres udmelding. Men det er klart at det seneste lange stykke tids realiteter i.f.t. Energiøens økonomi, de (manglende) tekniske muligheder, og et fuldstændig uholdbarbart tidsperspektiv gør, at vi ikke mener at kommunalbestyrelsen skal lave yderligere serviceforringelser for at finansiere noget, som måske i bedste fald først kan realiseres om 9-15 år (hvis alt går godt).

Kigger man på det økonomiske aspekt i projektet, så er det sådan set relativt simpelt.

Jo dyrere energiøen bliver, desto færre midler kan vi investere i andre ting rent samfundsmæssigt.

Og vi ønsker at prioritere sundhedsvæsen, ældrepleje og psykiatri mere end, at vi ønsker at lade skatteyderne finansiere op til 58 mia. kr. (ved lav elpris).

NYE TENDENSER.

Så er der udbudsproblematikken. Indtil videre har det vist sig værende utrolig svært at finde nogle, som finder projektet rentabelt. Det kan man sammenholde med med nyere meldinger fra Tyskland, hvor det store borgerlige parti CDU/CSU vil genåbne deres atomreaktorer. Sker det, så er businesscasen for Energiø Bornholm næsten ikke-eksisterende, og da EU også har anerkendt atomkraft som vedvarende energi, så vil efterspørgsel og politisk pres gøre, at det ganske enkelt kun kan betale sig for tyskerne at blive en af de førende indenfor a-kraft i Europa. Det er selvfølgelig teser og spekulation, men ikke desto mindre er det ikke tanker, som vi i Dansk Folkeparti står alene med.

Drømmen for mange af mine kollegaer i KB er, at følge-erhvervene vil kunne skabe et økonomisk boost for Bornholm. Der er kun lavet et gæt, som er lavet af de lokale kloge mennesker fra CRT, som har samlet en del data, hvoraf en stor del er særdeles usikker, da det beror på mundtlige overleverede teser og interviews. Her snakkes der om en ekstra skatteindtægt, når alt er bygget (og alt går godt) på i omegnen af 25 mio. kr. årligt til kommunekassen (både varige og midlertidige effekter) i 2029 (og det skal nok skubbes 3-4 år til højre) og en befolkningstilvækst på lige over 1000 indbyggere. Disse beregninger ikke tager højde for er en øget konkurrence grundet lønpres, og så er der de virkelige omstændigheder, som eksempelvis det store forbillede, Ptx-projektet HØST, som nu nedskaleres betydeligt, og driften udskydes. Det betyder at de positive effekter og forudsætninger i den pågældende analyse i bedste fald er overdrevne - i værste fald er de direkte forkerte. Så uanset om energiøen lykkedes til sit fulde, så løser det ingenlunde den økonomiske virkelighed for et samfund som det bornholmske. Tværtimod kan jagten på energiøen forstærke den negative sociale spiral og øge udgiftspresset på velfærdsområderne, da indsatserne fjernes eller forringes, når partierne skal jagte finansiering til den interesse, som kommunen har i energiøen.

Læg dertil at det eksisterende erhverv lider under processen. Lange sagsbehandlingstider og nedprioritering af dem som vi i dag lever af, hæmmer væksten i vores lokalsamfund.

Lægger man det oveni, at kommunalbestyrelsen ikke har økonomi til at løfte bornholmerne socioøkonomisk (som er det der vil hjælpen økonomien mest), så bliver drømmen om energiøen til et socioøkonomisk mareridt, som alt andet vil slå bunden ud af kassen de næste mange år.

GERNE GRØN OMSTILLING, MEN VI PRIORITERER BORNHOLMERNE. BRK har ikke råd til begge dele. Derfor prioriterer vi på bornholmerne - og det gør vi entydigt.

Det er det eneste socialt ansvarlige. Vi vil gerne grøn omstilling, men det skal gøres klogt og socialt ansvarligt. Andet beder vi ikke om."
2024-06-03 00:00:00,Juel-Jensen: Forkert at opgive tanken om en fast forbindelse til Sverige,Bornholms Tidende,"En tunnel mellem Sverige og Bornholm kunne være en god idé, siger den ene af øens folkevalgte. Men idéen skal spire i bornholmsk muld, understreger Peter Juel-Jensen fra Venstre.

D

a Folketinget stemte om Øresundsbroen og Storebæltsbroen, var der partier, der stemte imod. ""Det kommer aldrig til at ske"", sagde man. Storebæltsbroen åbnede i 1998 og Øresundsbroen fulgte efter i 2000, to år efter. I dag er der ingen, der taler om at lukke de to broer, tværtimod vokser trafikken år for år.

På Bornholm er mange også imod en tunnel, i hvert fald blandt de kommunalpolitiere, der har magten. Og ønsket skal komme fra et samlet Bornholm.

Det siger Peter Juel-Jensen, der er valgt til at repræsentere bornholmerne på tinge for Venstre. Som partiets transportordfører har han efterhånden svært ved at finde grunde til, at en tunnel til Sverige skulle være en dårlig idé.

Men hvis bornholmerne siger, at det er en dårlig idé, så er det ikke noget han vil arbejde for på Christiansborg.

- Det skal være et bornholmsk ønske, hvis det skal have gang på jord. Kommunalbestyrelsen skal sige til Christiansborg: Kære venner, det her vil vi gerne have undersøgt. Spørgsmålet om en tunnel er komplekst. Det handler både om proportionalitet, visioner og finansiering. En boret tunnel til Sverige vil koste 60 milliarder. Det vurderer ingeniørfirmaet Cowi i et estimat til Bornholms Tidende.

Men hvor skulle de penge komme fra? Hvem skulle holde så meget af udkantsdanmarks yderste forpost, at man ville lægge kræfter i at drive sådan et projekt op på den indenrigspolitiske prioriteringsliste? 40.000 indbyggere vejer ikke tungt i de danske politikeres stemmetasker.

Det bekræftes af historien. Da tunnelsagen var oppe at vende i 2013, sparkede også daværende trafikminister Hans Christian Schmidt bolden tilbage til Østersøen: Ønsket skal komme fra bornholmerne. Ellers går vi vi ikke videre.

Et kort tilbageblik i den bornholmske trafikhistorie viser imidlertid, at frygten for fremtiden kan være en bremse for udviklingen.

Anne Margrethe Roesen, tidligere formand for tunnelforeningen, husker, at Winni Grosbøll (borgmester på Bornholm 2010-2020, red.) var indædt modstander af en tunnel til Sverige, muligvis fordi hun blev guidet af sin forgænger på borgmesterposten. FRYGTEN VAR GRUNDLØS Ifølge Anne Margrethe Roesen var Thomas Thors tunnelmodstander, fordi han ikke mente, at det ville gavne havnen i Rønne, hvis antallet af anløb faldt.

Den frygt har vist sig at være grundløs, mener Anne Margrethe Roesen.

- I dag er havnen et andet sted. Havnen har ikke længere brug for Bornholmslinjen til at betale penge til sig. De har brug for den til vindmøller, offshoreprojekter og grøn energi. Tingene udvikler sig hele tiden, siger hun.

Peter Juel-Jensen mener ligesom tunnelforeningen, at man som minimum burde undersøge sagen. Han har siddet i Folketinget for Venstre siden 2007. Han er valgt ind på det ene af de to mandater på Bornholm og har som transportordfører tæt kendskab til de historiske forhold, herunder besejlingen af Bornholm og de mange aftaler og ruter, der gennem tiden har sikret forbindelsen mellem først Rønne og København - den berømte natfærge - og senere hurtigfærgerne, som begyndte at sejle i 2000, samme år, som broen over Øresund åbnede.

I 2013 vurderede man, at en forundersøgelse ville koste mellem 10 og 25 millioner, fordi den omfatter fysiske undersøgelser i form af seismiske målinger og geotekniske boringer.

Cowi har i maj måned revideret de gamle tal for Tidende, og lederen af tunnelafdelingen, Christian Boye, anbefaler i dag, at man starter processen med en strategisk analyse.

Den vil ifølge Boye koste mellem to og fire millioner.

ET SPØRGSMÅL OM ØKONOMI Peter Juel-Jensen er overrasket over, at prisen for tunnel i dag vurderes til at ligge omkring 60 milliarder.

- Det er rigtig mange penge. Men staten bruger en lille halv milliard om året på at sikre besejlingen af Bornholm. Sætter man dem ind i et tunnelkonsortium a la Sund & Bælt, så er der måske nogle dynamiske effekter der gør, at man måske har nogle flere penge at råde med. Jeg ved ikke, hvordan regnestykket ser ud. Men der kommer jo også indtægter fra tunnellen, når den er færdig, siger han og understreger, at der er tale om højttænkning - ikke et gennemanalyseret regnestykke.

Derudover kunne der, siger han, i teorien være en masse spin off-effekter ved en tunnel.

- Nu snakker vi Energiø, og vi har de der kabler til Sverige som indimellem bliver revet over. Vi ved jo godt, at kablet skal fornyes på et tidspunkt, kan man gøre det samtidig med tunnellen? Vil det give større sikkerhed og en bedre økonomi, spørger Peter Juel Jensen, der i april blev udpeget som ny forsvarsordfører i Venstre.

Den folkevalgte bornholmer er optimistisk i forhold til at få svenskerne med på idéen, omend de vil tage sig godt betalt.

- Jeg tror svenskerne vil sige til Danmark: Det lyder som en god idé. Men som betaling for det skal I udbygge vejstykket mellem tunnelen og Malmø. EN SORT FORBINDELSE Klimaspørgsmålet udgør måske i virkeligheden det tungestvejende tunnelargument af dem alle. Hurtigfærger på diesel er måske sjove for en karikaturtegner, men skaber dybe panderynker hos de embedsfolk, der sidder og regner på, hvordan man skal nå klimamålene. Hurtigfærgernes og godsfærgens klimaudslip indgår ikke i det bornholmske CO2-regnestykke, men hvis det gjorde, ville det se rigtig slemt ud for Bornholm.

Bornholms færgefart udleder 93.000 tons CO2 årligt. De 93.000 tons udgør næsten halvdelen af hele øens øvrige CO2-udslip på 217.000 tons. En færgetur til Bornholm udleder i dag cirka dobbelt så meget CO2 som en tur med fløjeren, og det er hurtigfærgen mellem Ystad til Rønne, der trækker ned i klimaregnskabet.

Set i det lys vil en tunnel ifølge Peter Juel-Jensen tegne et anderledes grønt billede.

Især fordi antallet af elbiler går voldsomt frem i disse år. Og det kan man godt lide på Christiansborg.

- En halv milliard i direkte betaling til noget, som er meget CO2-udledende, det ser ikke godt ud. Danmark har nogle ret ambitiøse krav på CO2-udledning, og det er svært at gøre noget ved det, med den teknologi vi kender i dag. Molslinjen er blevet grønnere, men ikke grønne nok, siger Venstremanden.

DET SKAL TRYKPRØVES Endelig er Peter Juel-Jensen bekymret for befolkningstallet på fødeøen. Det har været støt dalende siden 1950erne, men er de senere år stagneret omkring 39.000-40.000 indbyggere.

- Vi kan ikke, med 39.000 indbyggere, have alle de kompetencer på Bornholm, som vi er dybt afhængige af. Her tænker jeg især på vores sygehus og vores sundhedsvæsen, men også alle de andre kompetencer som vi er afhængige af i det bornholmske samfund. Miljøgodkendelser, kvalificeret arbejdskraft.

Vi bliver nødt til at finde nogle løsninger, så vi fortsat kan leve med alle de goder, der findes i resten af kongeriget, på trods af, at vi ligger på en ø langt ude i Østersøen. Vi skal være på forkant, siger Peter Juel-Jensen.

Han mener, at det vil være forkert at opgive tanken om en fast forbindelse til Sverige. - Og det kan godt være, at en tunnelforbindelse for ni ud af ti forekommer som et fantasiprojekt, men det er fint at trykprøve det en gang imellem. Både for at komme videre, men også for at vise, at vi stadigvæk lever, og at der er en vilje til at overleve herude i Østersøen."
2024-06-04 00:00:00,Fond sender millioner til lokale virksomheder,Bornholms Tidende,"Bornholms Erhvervsfond modtog færre ansøgninger end normalt i 2023. I alt gav fonden tilsagn for 9,5 millioner kroner.

Siden 1972 har Bornholms Erhvervsfond skudt penge i en lang række projekter, som lokale virksomheder barsler med. Sidste år fik 11 projekter tilsagn om medfinansiering for i alt 9,5 millioner kroner. Især virksomheder indenfor turisme og fødevareindustrien har modtaget penge.

I begge brancher er der fire virksomheder, der har fået penge fra erhvervsfonden.

Turismevirksomhederne har modtaget i alt 4,8 millioner kroner, mens fødevarevirksomhederne har fået 3,4 millioner kroner.

- Vi ser os selv som en vigtig partner for de bornholmske virksomheder og iværksættere, når de har planer om udvidelser, ejer- og generationsskifte eller ved etablering af ny virksomhed, siger formand Charlotte Rønhof i Bornholms Erhvervsfond i en pressemeddelelse.

Ifølge hende var 2023 et år præget af stigende renter og begivenheder ude i den store verden, og det mærkede man også i fonden, der har modtaget færre låneansøgninger end normalt.

- Det får forståelig nok flere virksomheder til at afvente situationen og udskyde investeringer, siger hun.


STØTTE TIL GRØN OMSTILLING

Derfor er det vigtigt for erhvervsfonden, at lokale virksomheder og deres rådgivere kender fondens lånevilkår. Et af de nyeste tiltag er, at fonden også gerne låner ud til den grønne omstilling, for eksempel investeringer i vedvarende energi, ressource- og energibesparende foranstaltninger samt forskellige aktiviteter til at understøtte udviklingen i forhold til etablering af Energiø Bornholm.

- Jeg håber således, at vi fremadrettet ser en stigning i ansøgningerne, så vi kan forsætte med at hjælpe de bornholmske virksomheder med at udvikle deres forretning, siger Charlotte Rønhof.

Bornholms Erhvervsfond modtog færre ansøgninger end normalt i 2023. I alt gav fonden tilsagn for 9,5 millioner kroner.

Siden 1972 har Bornholms Erhvervsfond skudt penge i en lang række projekter, som lokale virksomheder barsler med. Sidste år fik 11 projekter tilsagn om medfinansiering for i alt 9,5 millioner kroner. Især virksomheder indenfor turisme og fødevareindustrien har modtaget penge.

I begge brancher er der fire virksomheder, der har fået penge fra erhvervsfonden.

Turismevirksomhederne har modtaget i alt 4,8 millioner kroner, mens fødevarevirksomhederne har fået 3,4 millioner kroner.

- Vi ser os selv som en vigtig partner for de bornholmske virksomheder og iværksættere, når de har planer om udvidelser, ejer- og generationsskifte eller ved etablering af ny virksomhed, siger formand Charlotte Rønhof i Bornholms Erhvervsfond i en pressemeddelelse.

Ifølge hende var 2023 et år præget af stigende renter og begivenheder ude i den store verden, og det mærkede man også i fonden, der har modtaget færre låneansøgninger end normalt.

- Det får forståelig nok flere virksomheder til at afvente situationen og udskyde investeringer, siger hun.


STØTTE TIL GRØN OMSTILLING

Derfor er det vigtigt for erhvervsfonden, at lokale virksomheder og deres rådgivere kender fondens lånevilkår. Et af de nyeste tiltag er, at fonden også gerne låner ud til den grønne omstilling, for eksempel investeringer i vedvarende energi, ressource- og energibesparende foranstaltninger samt forskellige aktiviteter til at understøtte udviklingen i forhold til etablering af Energiø Bornholm.

- Jeg håber således, at vi fremadrettet ser en stigning i ansøgningerne, så vi kan forsætte med at hjælpe de bornholmske virksomheder med at udvikle deres forretning, siger Charlotte Rønhof.

Bornholms Erhvervsfond modtog færre ansøgninger end normalt i 2023. I alt gav fonden tilsagn for 9,5 millioner kroner.

Siden 1972 har Bornholms Erhvervsfond skudt penge i en lang række projekter, som lokale virksomheder barsler med. Sidste år fik 11 projekter tilsagn om medfinansiering for i alt 9,5 millioner kroner. Især virksomheder indenfor turisme og fødevareindustrien har modtaget penge.

I begge brancher er der fire virksomheder, der har fået penge fra erhvervsfonden.

Turismevirksomhederne har modtaget i alt 4,8 millioner kroner, mens fødevarevirksomhederne har fået 3,4 millioner kroner.

- Vi ser os selv som en vigtig partner for de bornholmske virksomheder og iværksættere, når de har planer om udvidelser, ejer- og generationsskifte eller ved etablering af ny virksomhed, siger formand Charlotte Rønhof i Bornholms Erhvervsfond i en pressemeddelelse.

Ifølge hende var 2023 et år præget af stigende renter og begivenheder ude i den store verden, og det mærkede man også i fonden, der har modtaget færre låneansøgninger end normalt.

- Det får forståelig nok flere virksomheder til at afvente situationen og udskyde investeringer, siger hun.


STØTTE TIL GRØN OMSTILLING

Derfor er det vigtigt for erhvervsfonden, at lokale virksomheder og deres rådgivere kender fondens lånevilkår. Et af de nyeste tiltag er, at fonden også gerne låner ud til den grønne omstilling, for eksempel investeringer i vedvarende energi, ressource- og energibesparende foranstaltninger samt forskellige aktiviteter til at understøtte udviklingen i forhold til etablering af Energiø Bornholm.

- Jeg håber således, at vi fremadrettet ser en stigning i ansøgningerne, så vi kan forsætte med at hjælpe de bornholmske virksomheder med at udvikle deres forretning, siger Charlotte Rønhof.

Bornholms Erhvervsfond modtog færre ansøgninger end normalt i 2023. I alt gav fonden tilsagn for 9,5 millioner kroner.

Siden 1972 har Bornholms Erhvervsfond skudt penge i en lang række projekter, som lokale virksomheder barsler med. Sidste år fik 11 projekter tilsagn om medfinansiering for i alt 9,5 millioner kroner. Især virksomheder indenfor turisme og fødevareindustrien har modtaget penge.

I begge brancher er der fire virksomheder, der har fået penge fra erhvervsfonden.

Turismevirksomhederne har modtaget i alt 4,8 millioner kroner, mens fødevarevirksomhederne har fået 3,4 millioner kroner.

- Vi ser os selv som en vigtig partner for de bornholmske virksomheder og iværksættere, når de har planer om udvidelser, ejer- og generationsskifte eller ved etablering af ny virksomhed, siger formand Charlotte Rønhof i Bornholms Erhvervsfond i en pressemeddelelse.

Ifølge hende var 2023 et år præget af stigende renter og begivenheder ude i den store verden, og det mærkede man også i fonden, der har modtaget færre låneansøgninger end normalt.

- Det får forståelig nok flere virksomheder til at afvente situationen og udskyde investeringer, siger hun.


STØTTE TIL GRØN OMSTILLING

Derfor er det vigtigt for erhvervsfonden, at lokale virksomheder og deres rådgivere kender fondens lånevilkår. Et af de nyeste tiltag er, at fonden også gerne låner ud til den grønne omstilling, for eksempel investeringer i vedvarende energi, ressource- og energibesparende foranstaltninger samt forskellige aktiviteter til at understøtte udviklingen i forhold til etablering af Energiø Bornholm.

- Jeg håber således, at vi fremadrettet ser en stigning i ansøgningerne, så vi kan forsætte med at hjælpe de bornholmske virksomheder med at udvikle deres forretning, siger Charlotte Rønhof.

Bornholms Erhvervsfond modtog færre ansøgninger end normalt i 2023. I alt gav fonden tilsagn for 9,5 millioner kroner.

Siden 1972 har Bornholms Erhvervsfond skudt penge i en lang række projekter, som lokale virksomheder barsler med. Sidste år fik 11 projekter tilsagn om medfinansiering for i alt 9,5 millioner kroner. Især virksomheder indenfor turisme og fødevareindustrien har modtaget penge.

I begge brancher er der fire virksomheder, der har fået penge fra erhvervsfonden.

Turismevirksomhederne har modtaget i alt 4,8 millioner kroner, mens fødevarevirksomhederne har fået 3,4 millioner kroner.

- Vi ser os selv som en vigtig partner for de bornholmske virksomheder og iværksættere, når de har planer om udvidelser, ejer- og generationsskifte eller ved etablering af ny virksomhed, siger formand Charlotte Rønhof i Bornholms Erhvervsfond i en pressemeddelelse.

Ifølge hende var 2023 et år præget af stigende renter og begivenheder ude i den store verden, og det mærkede man også i fonden, der har modtaget færre låneansøgninger end normalt.

- Det får forståelig nok flere virksomheder til at afvente situationen og udskyde investeringer, siger hun.


STØTTE TIL GRØN OMSTILLING

Derfor er det vigtigt for erhvervsfonden, at lokale virksomheder og deres rådgivere kender fondens lånevilkår. Et af de nyeste tiltag er, at fonden også gerne låner ud til den grønne omstilling, for eksempel investeringer i vedvarende energi, ressource- og energibesparende foranstaltninger samt forskellige aktiviteter til at understøtte udviklingen i forhold til etablering af Energiø Bornholm.

- Jeg håber således, at vi fremadrettet ser en stigning i ansøgningerne, så vi kan forsætte med at hjælpe de bornholmske virksomheder med at udvikle deres forretning, siger Charlotte Rønhof.

"
2024-06-10 00:00:00,Campus Bornholm ansætter ny direktør,Bornholms Tidende,"Den nye direktør på Campus Bornholm er født og opvokset i Rønne og kommer fra en stilling som administrerende direktør på VUC Storstrøm.

Den15. august starter den nye direktør på Campus Bornholm.

Valget er faldet på 51-årige Martin Lasse Hansen Sieben, som kommer fra en stilling som administrerende direktør på VUC Storstrøm og har bred erfaring både som underviser, leder og direktør.

Det fremgår af en pressemeddelelse fra Campus Bornholm.

Her står der desuden, at den nye direktør medbringer stor erfaring og værdifulde indsigter inden for uddannelsessektoren, og at han er klar til at lede Campus Bornholm ind i en ny og spændende fremtid.

Udnævnelsen af den nye direktør blev enstemmigt godkendt i skolens bestyrelse i torsdags, og bestyrelsesformand Charlotte Rønhof udtrykker sin personlige begejstring over at have fundet den rette kandidat til stillingen som Campus Bornholms nye direktør:

- Jeg er rigtig glad for, at vi i dag kan præsentere Martin som vores nye direktør for Campus Bornholm. Martin har en dybtfølt interesse for Bornholm og er passioneret omkring styrkelsen af lokale forankringer, hvor hans stærke strategiske kompetencer og solide baggrund inden for topledelse i undervisningssektoren gør ham til det perfekte match for vores organisation. - Vi ser frem til at arbejde sammen med Martin og drage fordel af hans indsigt og lederskab, mens vi fortsætter arbejdet med at styrke skolen og bidrage til Bornholms bæredygtige udvikling, fortæller hun i pressemeddelelsen.

BARN AF BORNHOLM Martin Lasse Hansen Sieben kommer selv fra Bornholm, og han glæder sig meget til at vende hjem og åbne et nyt livskapitel for hele familien, som udover ham selv tæller hustruen Mette og seks sammenbragte børn, hvoraf de to yngste på henholdsvis 13 og 14 år vil flytte med til Bornholm.

- Det bliver rigtig godt at vende hjem og videreføre det fantastiske arbejde, der er lagt, for at sikre gode uddannelsesmuligheder på Bornholm og styrke samarbejdsrelationerne i hele Danmark og ud over landets grænser, siger han.

Han mener, at der ligger mange udviklingspotentialer i blandt andet energiø-projekterne og turismeområdet. Det kan efter hans mening bidrage til den positive udvikling af skolens uddannelsestilbud til elever, studerende og kursister. - Jeg ser frem til at møde skolen og trække i arbejdstøjet til august, hvor jeg vil bestræbe mig på at bruge al min erfaring og viden til at styrke fællesskabet og inspirere arbejdet for at skabe de bedste uddannelsesmuligheder på Bornholm."
2024-06-11 00:00:00,Åbent brev til Energinet og Trefor El Øst,Bornholms Tidende,"Helle Munk Ravnborg sender et åbent brev med spørgsmål.

Kære Thomas Egebo, Administrerende Direktør, Energinet, og Per Sørensen, Elforsyningsdirektør, Trefor El net Øst. Forberedelserne til Energiø Bornholm er jo i fuld gang - heriblandt undersøgelserne af om og hvordan det vil være muligt at koble det bornholmske elnet på det landanlæg, der skal etableres i forbindelse med Energiø Bornholm, og dermed sikre, at Bornholm får adgang til en del af den strøm, der vil blive produceret fra de planlagte havvindmølleparker syd for Bornholm. NØDVENDIGE INVESTERINGER

Selvom den endelige løsning endnu ikke er præsenteret, så synes jeg at kunne forstå på udtalelser fra Energinet, at det vil være teknisk muligt. Det er jo glædeligt.

Uden at jeg på nogen måde skal påberåbe mig den tekniske indsigt i de tekniske løsninger, der skal til for at muliggøre tilkoblingen af det bornholmske elnet med landanlægget, så forestiller jeg mig, at tilkoblingen kommer til at kræve investeringer - både på Energinets og på den bornholmske side af landanlægget.

I dag er det bornholmske elnet jo indrettet med henblik på at kunne modtage og afsende store mængder strøm via tillkoblingen til søkablet ved Hasle. For at muliggøre tilkobling til Energiø Bornholm, formoder jeg, at det bornholmske elnet vil skulle klargøres således, at der (også) kan modtages og afsendes store mængder strøm via Energiø Bornholms landanlæg ved Sose.

Mens jeg forestiller mig, at Energinet, og dermed samtlige strømforbrugere i Danmark, vil skulle løfte de investeringer, der skal foretages inden for landanlæggets hegn for at koble det bornholmske elnet til landanlægget, så forestiller jeg mig, at tilkoblingen også vil nødvendiggøre investeringer uden for, d.v.s. på den ""bornholmske"" side af hegnet.

Disse investeringer, forventer jeg, vil påhvile nettets ejer, Trefor El-net Øst, og dermed de bornholmske strømforbrugere.

BORNHOLMSKE INTERESSER Vi har i forskellige rapporter kunne læse lidt om størrelsesordenen på de investeringer, som Energinet skal løfte for at kunne tilkoble det bornholmske elnet, men så vidt jeg er orienteret, har vi endnu ikke hørt nogle overslag på størrelsesordenen af de investeringer, som vil skulle løftes af Trefor El-net Øst og dermed af de bornholmske el-forbrugere.

Dette - tænker jeg - er et spørgsmål, der vil have manges - hvis ikke de flestes - bornholmske el-forbrugeres interesse - derfor dette åbne brev, som også er delt med Bornholms Tidende.

Når jeg henvender mig til jer, er det således for at høre, om den ovenfor skitserede forståelse af principperne for fordeling af investeringsansvar er korrekt, og om I har mulighed for at give et indblik i størrelsesordenen på de investeringer, der må forventes at påhvile Trefor El-net Øst, for at muliggøre en tilkobling af det bornholmske elnet til landanlægget samt den forventede afskrivningsperiode.

Jeg ser frem til at høre fra jer."
2024-06-14 00:00:00,Vi må ikke debattere,Bornholms Tidende,"De vil gerne give deres mening til kende, men ingen vil give sceneplads til Borgerforeningen Energiø Bornholm.

Ingen vil høre på os. Sådan er det være Borgerforeningen Energiø Bornholm. De er arge modstandere af energiøen og har drømt om at få taletid på Folkemødet for at fremføre deres budskab. Men det har de ikke haft held med.

- Jeg har skrevet til dem, der arrangerer debatten på Klima- og Energiscenen for at høre, om vi kunne være med til en debat, men de svarede aldrig, siger foreningens formand, Henrik Espersen.

Foreningen har 112 medlemmer og en stor del er troppet op på Folkemødet for at få synlighed og deltage i debatter. Uden held.

- Vi er 10, der går rundt med skilte og fortæller alle om problemerne med energiøen, siger Lise Dandanell, der er bestyrelsesmedlem i Borgerforeningen Energiø Bornholm. De oplever, at mange har lyst til at tale med dem, men en mikrofon og et scenegulv er det ikke lykkedes dem at få snitterne i.

VÆK FRA KAMERAET I et forsøg på at få mere synlighed tog Henrik Espersen et skilt med op til en debat. Den gik ikke.

- En producer fra TV2 Bornholm ville tage det ud af hånden på mig og sagde, jeg ikke måtte være der, siger han. Og den er god nok. Det bekræfter direktør for TV2 Bornholm, Jan Jørgensen.

- Det er rigtigt. Det er sådan, at TV2 og Danmarks Radio er enige om, at man ikke kan demonstrere sig ind på et livesignal, siger han. Henrik Espersen spurgte de ansvarlige for debatten, om han måtte være med.

Her var svaret nej.

De er frustrerede, foreningens medlemmer.

Frustrerede over ikke at kunne komme til orde som bornholmsk forening til et bornholmsk folkemøde.

- Der er masser af mennesker, der mister mange penge i deres privatøkonomi, når deres hus ikke kan sælges, fordi energiøen skal være der, siger Fridrik Adamsson, der også er medlem af bestyrelsen.

Men afvisningerne har ikke fået foreningens medlemmer til at opgive ævred. De marcherer videre med deres skilte."
2024-06-15 00:00:00,"En madkunstner, 6 kokkeelever og et ønske om at skabe forbindelse mellem Bornholm og verden derovre",Bornholms Tidende,"Den første tanke, der falder ind, når man siger Energiø Bornholm, er ofte vindmøller.

Derfor var vingespidsen i vores udstilling på Rønne Gl. Elværk også en del af borddækningen, da vi den 6. maj samlede 180 gæster fra 12 lande til vores årlige summit. Her anrettede madkunstneren Tine Galatius sammen med 6 kokkeelever grønne energishots på vingespidsen. Mens Tine Galatius kommer ovrefra, studerer de 6 kokkeelever på Campus Bornholm. Kokkeeleverne var med fra det første snit af grøntsagerne, der blev forvandlet til kæmpe blomster, aspargeshave, stengærde og en jordfyldt grøntsagshave - alt sammen spiseligt, en stor oplevelse for gæsterne og en unik faglig inspiration for kokkeeleverne.


ENERGIØEN KOMMER TIL OS OVREFRA, MEN VI GØR DEN LOKAL

Historien ovenfor illustrerer for mig en af de væsentligste værdier i den opgave, som vi står overfor med Energiø Bornholm.

Energiøen ændrer Bornholms position fra at være et yderområde til at være et europæisk centrum for grøn energi. Med den nye position følger opmærksomhed fra omverdenen. Opmærksomheden, der både kan komme til udtryk som et stort landanlæg, vindmøller ude på havet, omtale i nationale og internationale medier, samarbejde med Gotland, Åland og Saaremaa og besøg fra hele verden, kan virke overvældende. Til tider kan man næsten få en følelse af, at det der sker, mere angår resten af verden end Bornholm. Vi skal dog ikke lade os overvælde. Vi skal tage imod opmærksomheden og vende den til at være afsæt for lokal udvikling, fordi den store opmærksomhed kommer med muligheder for lokal bornholmsk udvikling, som der var tilfældet med de 6 kokkeelever, og som det er tilfældet med investeringer, der kan skabe arbejdspladser, natur, miljø og bedre rammer for den lokale forsyning.

FLERE ARBEJDSPLADSER, FLERE BORNHOLMERE OG ET MINI-UNIVERSITET Mit fokus er, at de store investeringer skal give en bred lokal effekt. Flere indbyggere, større arbejdsstyrke, investeringer i boliger, udvikling af det lokale forsyningssystem, vækst i lokale virksomheder og tiltrækning af nye virksomheder er eksempler på mulige effekter - og illustrerer den potentielle bredde i den værdiskabelse, som vi på Bornholm kan få glæde af.

Center for Regional og Turismeforskning i Hasle dokumenterede i en række analyser i 2023, at den varige beskæftigelseseffekt kan være mellem 390 og 900 årsværk, mens befolkningstilvæksten i 2030 kan være mellem 460 og 1.059 personer. Spændet fra mindst til størst er defineret af, hvor store dele af de økonomiske aktiviteter i relation til energiøen, som vi formår at tiltrække. I det mindste scenarie er Bornholm alene servicehavn for havvindmøllerne, mens effekten bliver større, hvis vi også formår at tiltrække installationen af havvindmøllerne og produktion af PtX."
2024-06-20 00:00:00,Landanlæg væk fra landområderne,Bornholms Tidende,"Om Energiø Bornholm - ikke så meget om vindmøllerne i Østersøen og bombefare, men lidt om landanlæggene.

F

or det første bør disse store anlæg ikke ligge på landet.

Der ses de i al sin uskønhed. Hvis vi skal have sådanne bygninger m m, så bør de ligge inde ved Rønne, hvor der i forvejen er så meget nyttigt af den slags. Her vil de i det mindste gøre mindre skade.

Det landskabelige hensyn bør veje meget tungt. Turister kommer ikke til Bornholm for at se energiø. For det andet skal vi vise stort hensyn til de, som bor på de truede ejendomme.

De ved ikke, om de er købt eller solgt.

De ser billeder og beskrivelser af det, som måske kommer til at ligge på deres arealer. Uvisheden kan være hindrende for investeringer i ejendommene og fjerner nemt glæden ved at vedligeholde det bestående.

Hele den nuværende debat må være hård ved dem, som bor på de planlagte arealer.

Altså: Landanlæg væk fra landområderne."
2024-06-27 00:00:00,Tusindvis af lastbiler til energiøen presser Køge-ruten,Bornholms Tidende,"Energinet vurderer, at mere end 10.000 lastbiler tager turen fra Køge til Rønne i forbindelse med etableringen af energiøens landanlæg.

Kpaciteten på ruten mellem Rønne og Køge er en kilde til stadig bekymring i det bornholmske erhvervsliv, og det er en sag, trafikkontaktrådet følger tæt. Rådet bliver regelmæssigt orienteret om, hvordan det går på ruten, hvor der i perioder ikke har været plads til al fragt. Aktuelt har der dog været en mindre nedgang i godsmængden, men det laver den planlagte Energiø Bornholm om på.

Hvor stort transportbehovet bliver, når byggeriet af landanlægget går i gang, er svært at gisne om. Derfor har trafikkontaktrådets sekretariat været i dialog med Energinet om det forventede transportbehov. Meldingen fra Energinet er, at der i etableringsfasen skal fragtes forskellige typer af materiel og materialer af varierende størrelse til Bornholm, og foreløbige estimater viser en forventet belastning på færgetransporter fra Køge i den periode. På baggrund af erfaringer fra tidligere projekter er det Energinets umiddelbare forventning, at der i 2026-2030, hvor transportbehovet er størst, skal transporteres mere end 10.000 lastbiler til Bornholm, fremgår det af trafikkontaktrådets dagsorden.

KAPACITETEN ER PRESSET Etableringen af Energiø Bornholm indgår i Transportministeriets undersøgelse af trafikbetjeningen af Bornholm, Bornholmeranalysen, men ifølge trafikkontaktrådets sekretariat forholder analysen sig alene til det forventede transportbehov ved opstillingen af havvindmølleparkerne. Energinets estimater tager analysen ikke højde for, bemærker sekretariatet.

Alligevel når Bornholmeranalysen frem til, at godskapaciteten er presset allerede i dag, og frigøres der ikke kapacitet på ruten Rønne-Køge, vil der i 2030 være knap kapacitet, og dette kan udgøre en barriere for virksomhedernes muligheder for at eksportere og importere varer til/fra Bornholm. På den baggrund vurderer sekretariatet, at der bør tages særskilt stilling til kapacitet på Køge-ruten, så det sikres, at der fortsat er ledig kapacitet på ruten i 2026-2030.

MINISTERIER I DIALOG Sekretariatet har været i kontakt med Transportministeriet, som meddeler, at der ikke aktuelt er midler til eller behov for at indsætte yderligere kapacitet på Køge-ruten. Det er dog en mulighed at bede om, at midler til ekstra dobbeltture på Ystad-ruten anvendes til køb af ekstra dobbeltture på Køgeruten med Povl Anker.

Det har trafikkontaktrådet tidligere afslået, da der skal aflyses tre dobbeltture på Ystad-ruten for at finansiere en enkelt dobbelttur på Køge-ruten fremgår det.

I stedet foreslår sekretariatet, at Transportministeriet går i dialog med Klima-, Energi- og Forsyningsministeriet om kapaciteten på Køge-ruten i forbindelse med etableringen af Energiø Bornholm, så det sikres, at der fortsat er ledig kapacitet på ru-"
2024-07-03 00:00:00,Havvind i sejlene for Bornholm,Bornholms Tidende,"En lille og velfortjent sejr for lokalt engagement og grøn energi.

Det er intet mindre end imponerende at observere, hvordan Bornholms Havvind fortsætter deres kamp for at realisere visionen om et borgerdrevet havvindprojekt ud for Bornholms kyst. Midt i en tid hvor regeringens store satsning på Energiø Bornholm fylder meget i energidebatten, og økonomien udfordrer projektet, kæmper Bornholms Havvind videre for lokalt engagement og bæredygtighed.

Bornholms Havvind repræsenterer et projekt, der ikke blot tilfører lokal værdi nu gennem endnu større økonomisk støtte til kommunen, men også viser vejen for, hvordan lokale energiprojekter kan involvere og gavne lokalsamfundet direkte. Den nylige afgørelse fra Energiklagenævnet, der giver nyt håb om en positiv genbehandling af deres ansøgning, er et skulderklap til det holdarbejde og den udholdenhed, som projektet er bygget på.

Mens regeringen fortsætter sit fokus på de store statsdrevne projekter, viser Bornholms Havvind, at der også bør være plads til og behov for mindre, lokalt forankrede initiativer, der kan levere både grøn energi og lokal forankring. Det virker paradoksalt, at mens Energiø-projektet kæmper med økonomiske og visionære udfordringer, så møder et overskudsgivende og kommunestøttende initiativ som Bornholms Havvind modstand.

Dette rejser et væsentligt spørgsmål om balance og anerkendelse af diverse energiløsninger i Danmark. Er vi virkelig villige til at sætte alle vores ressourcer på enkelte, store projekter og ignorere de potentielle lokale succeser? Bornholms Havvind fortjener at blive hørt og støttet i deres bestræbelser på at bidrage til omstillingen til vedvarende energi, som er så afgørende for vores fælles fremtid.

Denne sag bør være en øjenåbner for politikere og beslutningstagere om nødvendigheden af at revurdere, hvordan vi bedst understøtter og udnytter alle typer energiprojekter - store som små. Der er behov for en bredere anerkendelse af, at små, lokale initiativer som Bornholms Havvind kan spille en vigtig rolle i energisektoren.

Vi må ikke overse værdien af lokalt engagement og de muligheder, det bringer. Bornholms Havvind demonstrerer, at borgerdrevne projekter ikke kun er en drøm, men en realiserbar virkelighed, der kan supplere de større energiprojekter og sikre en mere diversificeret og robust energiforsyning.

Tag den positive udvikling til efterretning og sørg for, at Bornholms Havvind får den støtte og anerkendelse, de fortjener.

Jo flere, vi er, der bakker op, jo mere opmærksomme bliver vores stemmesultne politikere. Det er tid til at omfavne både de store visioner og de små, effektive løsninger, der sammen kan sikre en grønnere og mere bæredygtig fremtid for Bornholm og resten af Danmark."
2024-07-06 00:00:00,Svar fra Trefor El-net Øst på Helle Ravnsborgs læserbrev,Bornholms Tidende," Direktøren fortæller om TREFORs indsats.

TREFOR El-net Øst har bidraget til Energinets arbejde med et beslutningsgrundlag for tilslutningen af Energiø Bornholm, og vi har oplyst myndighederne, at det vil betyde en væsentlig udbygning af elnettet, hvis Bornholm tilsluttes energiøen og dermed en forventet meromkostning for TREFOR El-net Øst.

De eksisterende regler siger som udgangspunkt, at en sådan udbygning af elnettet skal betales af TREFOR El-net Øst og dermed bornholmerne via nettarifferne. Dét finder TREFOR El-net Øst urimeligt over for de bornholmske forbrugere.

Derfor har vi opfordret myndigheder og ministeren til at finde en løsning, hvor meromkostningerne til tilslutningen af Energiø Bornholm betales af alle forbrugere i Danmark. TREFOR El-net Øst finder, at meromkostninger indgår som et naturligt element i beslutningsgrundlaget til Energiø-projektet."
2024-07-06 00:00:00,Energinet svarer på Helle Ravnsborgs indlæg fra 11. juni,Bornholms Tidende,"Det handler primært om Bornholms tilslutning til energiøen.


KOMMENTAR

Energinet har 7. juni 2024 modtaget et brev fra kommunalbestyrelsesmedlem i Bornholms Regionskommune Helle Munk Ravnborg. Hun spørger ind til, hvordan investeringerne, der skal gøre det muligt at koble det bornholmske elnet til Energiø Bornholms elinfrastruktur, fordeles mellem Energinet og TREFOR.

Brevet har også været bragt i Bornholms Tidende den 11. juni. Vi har svaret Ravnborg skriftligt og holdt et møde med hende, hvor TREFOR også deltog.

Her svarer vi også i avisen.


NU OG FREMOVER

I dag forsynes Bornholm primært med strøm via et kabel fra Sverige.

Det kabel skal enten fornyes inden for en overskuelig årrække - eller også kan det lokale elnet blive koblet på Energiø Bornholms elinfrastruktur. Koblingen mellem et lokalt elnet og en energiø er ikke gjort før, men da det fra start har været et lokalpolitisk ønske at kunne, så har Energinet undersøgt muligheden for det.

Vores foreløbige analyser viser, at det er teknisk muligt, og at det er en samfundsøkonomisk god idé. Ud over en masse grøn strøm viser vores analyser også, at bornholmerne får en bedre forsyningssikkerhed og relativt stabile elpriser, hvis det lokale elnet bliver koblet til energiøen.

Spørgsmål: Er den skitserede forståelse af principperne for fordeling af investeringsansvar korrekt forstået? Energinet ejer og driver transmissionsanlæg (som for eksempel Energiø Bornholms stationer og kabler) og anlæg på 132 kV og derover.

Som nævnt ovenfor er det muligt at koble Bornholms elnet på energiøen uden at gå på kompromis med nettets stabilitet og forsyningssikkerheden. Rent teknisk er det svært at slutte et så lille forbrugsområde til en stor produktionsenhed som Energiø Bornholm.

Vi er derfor i gang med at udvikle den tekniske løsning, der skal sikre, at vi ikke overbelaster komponenter og fortsat har strøm i stikkontakten.

Spørgsmål: Kan Energinet give indblik i størrelsen på de investeringer, der må forventes at påhvile TREFOR El-net Øst for at muliggøre tilkobling af det bornholmske elnet til landanlægget?

Energinet er i gang med at udarbejde et beslutningsgrundlag for tilkoblingen. Beslutningsgrundlaget skal belyse alle aspekter, fx de forskellige tekniske løsninger, forsyningssikkerhed og økonomi. TREFOR Elnet-Øst bidrager med estimater på omkostningerne for tilkoblingen på deres side, og estimaterne kommer sammen med Energinets tal til at indgå i de samfundsøkonomiske beregninger for projektet. Klima-, Energi- og Forsyningsministeren skal i sidste ende godkende Energinets beslutningsgrundlag for tilkoblingen. Den beslutning kan dog først tages, når forligskredsen i Folketinget bag Energiø Bornholm har taget fornyet stilling til det store projekt.

Ministeriet forventer, at det sker omkring årsskiftet.


SAMFUNDSØKONOMISKE HENSYN

Energinet er som statsejet virksomhed underlagt en række krav, når vi sætter nye projekter - som tilkoblingen er - i gang.

Vi skal blandt andet pege på den løsning, som er samfundsøkonomisk bedst. Det vil sige, at en tilkobling med samme funktionalitet ikke kan gøres billigere end den løsning, som vi indstiller. Da tilkoblingen kan medføre, at TREFOR El-net Øst skal forstærke det lokale elnet, så arbejder vi sammen om at kigge på forskellige løsninger.

Spørgsmål: Kan Energinet give et indblik i den forventede afskrivningsperiode? Energinets anlæg for tilkoblingen forventes at afskrives over 40 år.

Energinet vil løbende orientere TREFOR og Bornholms Regionskommune om arbejdet med koblingen af det bornholmske elnet til energiøen."
2024-07-08 00:00:00,Mere arbejdskraft,Bornholms Tidende,"Der er rigtigt mange førtidspensionister på Bornholm.

At hver ottende borger imellem 16 og 66 er på førtidspension er tankevækkende.

Er det nu nødvendigt og har kommunen rent faktisk gjort, hvad de kan, for at få disse mennesker tilbage på arbejdsmarkedet? Ja, her mener jeg ikke kommunens Jobcenter, idet jeg mener, at det har spillet fallit og efterladt de borgere, der måske ufrivilligt er på førtidspension eller efterløn.

Mange af disse mennesker ville gerne havde forsat på arbejdspladserne, men med vilkår der matcher årsagen til, at personerne ikke mere kan forsætte på arbejdspladserne på almindelige vilkår.

Et af vilkårene for de berørte borgere kan være, at de berørte har ret til kunne gå direkte på førtidspension, såfremt de ikke mere kan forsætte med at arbejde - og her helt uden jobcentrets medvirken.

BESPARELSER Der er i den forbindelse mulighed for at spare lidt på kommunens slunkne kasse.

Øen kommer til at mangle ca. 1000 medarbejdere - bl.a. p.g.a. med den planlagte energiØ.

I de seneste år er vi blevet flere herovre - bl.a. mere end 10% borgere på førtidspension.

Det er jeg sikker på kan gøres bedre, idet der skal gøres mere for at få en del af de ledige og førtidspensionisterne til at give et nap med, når det brænder på, og der mangler arbejdskraft.

ER DET MULIGT? Er det muligt at finde meningsfuldt arbejde, som disse mennesker kan udføre?

Ja, helt sikkert. Men det fordrer, at faggrænserne på de offentlige og private arbejdspladser bliver rykket lidt, så der bliver mere plads til medarbejdere, ufaglærte som faglærte, der ikke er i arbejde.

Det kunne være på vores sygehus, på skolerne, plejehjem eller børnehaver.

Allerede nu mangles der arbejdskraft, og derfor må vi gøre en bedre indsats for at få flere til at rykke teltpælene op og flytte herover"
2024-07-10 00:00:00,Udligning af selskabsskat forringer kommunens økonomi,Bornholms Tidende,"Det er godt, når der investeres på Bornholm.

Det skaber arbejdspladser, opfylder behov for mad, bolig, oplevelser, energi og meget mere. I bedste fald kan det endda bidrage til et mere bæredygtigt samfund.

Men det er ikke ligegyldigt, hvem der investerer. Eller rettere, det er ikke ligegyldigt hvem det selskab, som investerer på Bornholm, sambeskattes med, og hvor dette skattemæssige moderselskab har sit hjemsted.

For hver gang en investering i en virksomhed, der skaber sin værdi på Bornholm, sker gennem et selskab, der har hjemsted og dermed beskattes uden for Bornholm, så taber Bornholm sammenlignet med en situation, hvor den samme investering blev foretaget gennem et selskab, der også skattemæssigt har hjemsted på Bornholm.

HVORFOR? Det skyldes den måde, at det kommunale udligningssystem fungerer på i forhold til kommunernes andel af selskabsskatten.

Samlet set tilfalder knap 15% af selskabsskatten kommunerne, mens resten tilfalder staten. Dog er det sådan, at kommunernes samlede indtægt fra selskabsskatten modregnes i det samlede bloktilskud.

ET EKSEMPEL Hvis vi forestiller os et lidt forsimplet eksempel med tre lige store kommuner målt i indbyggerantal, som har en samlet selskabsskatteindtægt på 60 millioner kroner, så vil det samlede bloktilskud til de tre kommuner modsvarende være 60 millioner kroner mindre sammenlignet med en situation uden kommunal selskabsskatteindtægt. Hvis selskabsskattebetalingen er lige stor i de tre kommuner, så vil det gå lige op. Er der derimod forskel i selskabsskatteindtægten mellem kommunerne, så træder en ny udligningsregel i kraft - nemlig den, at forskellene i kommunernes indtægt fra selskabsskat pr. indbygger udlignes med 50%.

Hvis vi i eksemplet med de tre lige store kommuner antager, at selskabsskatteindtægten er fordelt sådan, at én kommune har en indtægt på 20 millioner kroner, mens de øvrige to kommuner har en selskabsskatteindtægt på hhv. 10 og 30 millioner kroner, så betyder det, at mens de alle bliver trukket 20 millioner kroner bloktilskud, så skal den kommune med den højeste selskabsskatteindtægt aflevere fem millioner kroner til udligningsordningen til den kommune med den laveste selskabsskatteindtægt.

Samlet set betyder det altså, at den kommune med den laveste selskabsskatteindtægt mister fem millioner kroner, mens den kommune med den højeste selskabsskatteindtægt vinder fem millioner kroner.

DEN VIRKELIGE VERDEN - BORNHOLM HAR MINUS 34,8 MILLIONER I den virkelige verden og opgjort af netmediet NB-Økonomi pba. tal fra Indenrigsministeriet, er situationen imidlertid den, at 20 af de 98 danske kommuner i 2025 vil vinde på selskabsskatteudligningen, mens de resterende 78 kommuner, heriblandt Bornholm, vil tabe på ordningen. Blandt de kommuner, der vinder på ordningen, er Gladsaxe, der huser bl.a. Novo Nordisk, Billund, der bl.a. huser Lego, og Fredericia, der bl.a. huser Ørsted. For Bornholms vedkommende betyder udligningsordningen et tab på 34,8 millioner kroner, sammenlignet med en situation uden modregning og udligning af selskabsskat.

Hver gang en bornholmsk virksomhed - det være sig en produktions- eller landbrugsvirksomhed, et slagteri, et hotel, en restaurant, en butik eller lignende - etableres eller overtages af et selskab med skattemæssigt hjemsted i fx Gladsaxe, Randers, Fredericia, København, Skanderborg, Gentofte eller Rudersdal - og vel at mærke, hvis det pågældende selskab betaler skat - så betyder det, at Bornholms økonomi skrumper.

Der bliver simpelthen færre penge til at sikre gode veje og kollektiv transport, der kan bringe medarbejdere og kunder frem til virksomhederne, til myndighedsbehandling, når virksomheder vil bygge nyt, til arbejdsformidling, når virksomhederne får brug for flere medarbejdere, til erhvervsfremme, til pasning og skolegang for børn, mens forældre er på arbejde osv.

HVAD ER ERHVERVSPOLITIK EGENTLIG? Det er for mig at se værd at have dette med i tankerne, når vi fører erhvervspolitik på Bornholm, særligt i den nuværende situation med udsigt til store investeringer som del i planerne for Energiø Bornholm.

For jo mere succesfulde investeringer, som det lykkes at tiltrække til Bornholm, jo mere vil den bornholmske kommunale økonomi tabe, hvis disse investeringer skattemæssigt har hjemsted uden for Bornholm. At det forholder sig sådan, skyldes det bund-urimelige kommunale udligningssystem. Men så længe dette udligningssystem er gældende med de nuværende regler for udligning af selskabsskat, så længe burde det være indlysende, at Bornholms erhvervspolitik bør have et skarpt fokus på at fremme bornholmske virksomheder, der også i skattemæssig sammenhæng har deres hjemsted på Bornholm."
2024-07-24 00:00:00,Skift navn!,Bornholms Tidende,"Et nyt navn til Borgerforeningen Energiø på Bornholm vil være mere ærligt.

Kære Borgerforeningen Energiø Bornholm Folk, som ikke kender jer, er forvirrede om jeres mission. Jeg oplever, at mange tror, at I er en slags oplysende forening om Energiø Bornholm. Derfor synes jeg, at I skal foretage en lille, beskeden navneændring til Borgerforeningen mod Energiø Bornholm.

Det vil være et mere retvisende navn og vil i det hele taget skabe gennemsigtighed om jeres opgave. Jeres profilbillede på Facebook fortæller jo ærligt og redeligt, at I er modstandere af Energiøen.

Jeg har også skrevet ovenstående til jer på Facebook, men indtil nu er min kommentar ikke sluppet gennem jeres administrator og blevet publiceret. Derfor tyr jeg til henvendelsen gennem Tidende.

Hvad siger I til forslaget?"
2024-07-29 00:00:00,Energiøen åbner nye muligheder for Bornholms turisme,Bornholms Tidende,"Forsker ved CRT i Hasle mener, det er værd at undersøge, hvordan energiøen kan blive et plus for den lokale turisme.

Med den grønne omstilling følger mange spørgsmål, og Energiø Bornholm er ingen undtagelse. Det er endnu uvist, hvem der får til opgave at bygge den havvindpark, der skal levere strømmen, og der mangler også svar på, om naboer til landanlægget i Sose kan få en form for kompensation.

I nogle kredse spørger man endda, om energiøen er en god idé, eller om staten bør droppe den. Men der er også et andet spørgsmål, der stort set ikke bliver talt om, og det har undret turismeforsker Andreas Skriver Hansen ved Center for Regional- og Turismeforskning i Hasle.

- Indtil nu synes jeg ikke, der er talt særlig meget om, hvad det betyder for turismen eller kan betyde for turismen, både positivt og negativt, siger han til Tidende.

I mange år har der været en tendens til, at vindmøller og energianlæg bliver betragtet som noget negativt for turisterhvervet. Det er også det, der fylder mest i den faglitteratur, der er skrevet om mødet mellem energi og turisme.

Men den fortælling stemmer faktisk ikke, og den negative effekt er langt fra så stor, som hidtil antaget. Dertil kommer, at den grønne omstilling og energiøen rent faktisk kan blive en løftestang for turisterhvervet, hvis parterne har en god dialog om både muligheder og udfordringer på forhånd. Og netop det kan gøre Bornholm til en foregangsdestination, mener Andreas Skriver Hansen. - Når det kommer til dialogen mellem turisme og energi, så har der været en tendens til altid at køre over i de negative indtryk og folks protester i forbindelse med, at der kommer nye og store energianlæg. Man skal stadig være kritisk og forholde sig til denne udfordring, men der mangler bare en tilsvarende nuancering på den anden side. Lad os nu sige, at vi får en ny energiudvikling, hvad er så mereffekten af dette, og hvordan kan turismen også udnytte det? Det er der p.t. ikke rigtig indsigt i. Hverken i den bornholmske kontekst eller inden for forskningslitteraturen, hvilket overrasker mig, siger Andreas Skriver Hansen.

FOKUS PÅ ERHVERVSTURISME Hans undren har resulteret i en nylig publiceret forskningsnote, der kort fortalt slår til lyd for, at der er brug for mere dybdegående forskningsmæssig opmærksomhed på og mere praktisk viden om, hvordan det er muligt at bygge bro mellem turisme og store grønne energiprojekter i kystnære miljøer, hvor turisme er en hovedindustri og afgørende bidragsyder til økonomien. - Forskningsnoten er en måde at gøre opmærksom på et emne, man gerne vil være med til at udvikle. Noget, man synes, er problematisk eller interessant, som bør undersøges mere. Det er det, jeg lægger op til med publiceringen og tematiseringen, siger Andreas Skriver Hansen.

Øget erhvervsturisme er der i dag allerede fokus på, men selv ser han også yderligere muligheder, der kan springe ud af et større samarbejde mellem turisme- og energiudviklingen.

- Man har snakket lidt om, at man vil åbne landanlægget. Kan det være en ny oplevelse for turister, der kan komme ned og få historien om energihistorien og den grønne udvikling i Danmark? Der er også mulighed for, at for eksempel tidligere fiskere kan få et nyt bijob med at sejle folk ud til møllerne og fortælle historien om energien, samtidig med at de også beretter om Østersøens udvikling, fiskeriet, kulturen, havmiljøet og kysten. Hvis dette samtidig kobles med, at der serveres noget mad fra den lokale gastronomiske scene på båden, eller når man kommer i land, så kan man på den måde få skabt en komplet oplevelse og sammensmeltning af den bornholmske historie og udvikling, siger han.

Hvis der kommer en industripark med power-to-X, hvor strømmen omdannes til grønt brændstof, kan der komme en masse overskudsvarme, som kan skabe nye typer af produkter og fødevarer, der kan omdannes til nye gastronomiske oplevelser og dermed øge madturismen på øen. Det kan i sig selv tiltrække nye turistaktører, for eksempel producenter, kokke og restaurationer. - Det kan også være, man kan lave nogle opvarmede strande. Det har man været ude at undersøge, for eksempel med nogle besøg til Island, ved jeg. Jeg ved ikke, hvor realistisk det er, men pointen er, at der kan være mere udover bare et anlæg ude på havet og et anlæg i Sose, siger Andreas Skriver Hansen.

100 PROCENT GRØN DESTINATION Fra myndighedernes side arbejder man for, at det bornholmske elnet kan kobles på energiøens strømforbindelser, og hvis det sker, kan det føre til, at hele den lokale turismesektor bliver drevet af grøn energi - ikke mindst når færger og fly skifter til grønne brændsler.

- Der ligger en soleklar mulighed for markedsføring og forstærkning af vores image som en 100 procent grøn destination, hvis man har dokumentation for det hele. Det er noget, der bliver lagt mærke til og som sælger, og som kan bruges kampagnemæssigt til at markedsføre Bornholm, siger forskeren fra CRT.

Mødet mellem turisme og energi var noget, Andreas Skriver Hansen blev opmærksom på i forbindelse med udviklingsprojektet Nationalt Center for Grøn Energi, der foregik 2022-2023, og som involverede mange lokale aktører, herunder Baltic Energy Island, kommunen, Rønne Havn, Campus Bornholm. I den forbindelse talte han blandt andet med folk i Destination Bornholm, hvor man er opmærksom på, at der kan være muligheder forbundet med energiøen. Faktisk indgår den i Udviklingsplan for turismen på Bornholm frem mod 2030, hvor den nævnes som en mulig fjerde styrkeposition for Bornholm på linje med lokale kvalitetsfødevarer, kunsthåndværk og outdoor-turisme.

- Jeg ved, at man gerne vil prøve at få energidialogen i gang på en eller anden måde.

Man arbejder helt sikkert med energiøen inden for erhvervsturisme, men hvis det kun er erhvervsturisme, der er i fokus, bliver de andre muligheder og deres potentialer ikke undersøgt. Fokusset bør derfor udvides, så vi virkelig får åbnet op for det fulde spektrum af muligheder, der kan foreligge. Fra min indledende dialog med Destination Bornholm er jeg blevet bekræftet i, at Destinationen bakker op om afsøgning af andre muligheder, siger han.

TESTØ FOR HELE VERDEN Som forsker ser Andreas Skriver Hansen mange interessante perspektiver, både for Bornholm og resten af verden, og han vil gerne være med til at belyse dem. Han mener, at Bornholm også på dette område kan blive en testø.

- Vi kan blive testø for, hvordan man kan lykkes med at skabe sameksistens og synergiskabelse mellem turisme og energi og få dem til at mødes på en bedre måde. Det er der ingen, der har arbejdet systematisk og detaljeret med endnu, hverken i forskningen eller på lokalt plan. Det kunne være en rigtig interessant opgave og udfordring at være med til at løse og så stille Bornholm til rådighed som et modelområde, siger han.

Dette er relevant, da der er mange andre steder i hele verden, der står overfor at skulle planlægge for mødet mellem turisme og energi.

I den umiddelbare nærhed har Bornholm et partnerskab med Gotland, Åland og Saaremaa om at være energiøer, og de er også turistøer, og det vil ifølge Andreas Skriver Hansen være logisk at se de ting i sammenhæng.

- Emnet er ikke noget, de har arbejdet med endnu på nogen af de tre andre øer, men de får brug for den viden, vi kan opbygge på Bornholm. Så jo hurtigere vi får de rigtige folk til at snakke sammen og får beskrevet de her ting, desto bedre står vi i forhold til at tage en pionerposition som ø, der kan løse den her gordiske knude med planlægning for sameksistens og synergiskabelse. Den er der ingen, der har løst endnu, så hvorfor bruger vi ikke den mulighed, vi har lige nu til at løfte det som et eksempel, der kan bruges både i partnerskabet, nationalt, europæisk og faktisk også globalt. Det er potentialet som jeg ser det, siger Andreas Skriver Hansen. Har man lyst til at læse Andreas Skriver Hansens engelsksprogede forskningsnote, kan man finde den på internette via adressen kortlink.dk/2qm9m."
2024-08-01 00:00:00,Ekkodalen og elværk: Kongeparrets program er klar,Bornholms Tidende,"Kongeparret bliver budt på et varieret dagsprogram rundt i flere hjørner af Bornholm, når Kongeskibet Dannebrog anløber Bornholm d. 19. august. BORNHOLM.

Man er nu klar til at løfte sløret for, hvad Kongeparret skal se, når de besøger Bornholm mandag d. 19 august. Det oplyser Bornholms Regionskommune i en pressemeddelelse, hvor man netop har udsendt dagsprogrammet. Og der er lagt an til en festlig og folkelig dag i lokalhistoriens tegn, når Bornholm byder de nye regenter velkommen på årets sommertogt. Her vil Livgardens Musikkorps slå tonerne an til velkomst, når Kongeskibet Dannebrog anløber. Herefter følger en karettur rundt i Rønne. Første stop bliver et besøg på Rønne Theater, og borgmester Jacob Trøst (K) er med til at trille dagen godt i gang.

- Jeg tror, at hele Bornholm glæder sig meget til besøget, og jeg håber, at Kongeparret gennem dagens program får en god fornemmelse af al den herlighed og historie, Bornholm har at byde på. Og at de samtidig kan se, at vi også er et samfund i en spændende udvikling, som omfavner både kunst og kunsthåndværk af høj kvalitet, en livlig kultur og en spændende og væsentlig erhvervsudvikling, udtaler borgmesteren. Et nyt program til en ny regent Claus Munk, programansvarlig for BRK, har tidligere haft udtalt til Tidende, at man kunne forvente et anderledes program, der var skræddersyet Danmarks nye konge og dronning. Hvor indslag som blandt andet naturen også var indtænkt til at afspejle Kong Frederiks interesser. Derfor byder programmet også på et besøg i den særegne bornholmske natur med en vandretur fra Ekkodalen til bålhytten ved Hareløkkerne. Ligesom det også vil byde på et indblik i det bornholmske erhvervsliv og den grønne omstilling med et besøg på Det Gamle Elværk i Rønne. Her bliver regentparret vist rundt i udstillingen om Energiø Bornholm og Baltic Energy Island, der i dag har til huse i de historiske lokaler. Besøg til vartegn som Østerlars Rundkirke indgår også, mens regentparret også vil opleve lokal kultur i form af kunsthåndværk på Grønbechs Gård og madkultur ved Food Bornholm. Tidsplanen for besøgene offentliggøres en uge før 19. august. Se det fulde program herunder.

Anløb ved Rønne Havn.

Livgardens Musikkorps spiller og der vil være faneborg. D.M. Kongen og Dronningen modtages af borgmester Jacob Trøst og præsenteres for modtagelseskomiteen.

Karetkørsel fra Rønne Havn til Rønne Teater eskorteret af hesteeskadronen

Besøg på Rønne Teater, hvor regentparret modtages af viceborgmester Morten Riis (EL). Regionskommunens officielle modtagelse, borgmesterens tale og overrækkelse af kommunens gave finder sted i teaterets have.


KONGEPARRETS PROGRAM PÅ BORNHOLM

Bornholms Center for Kunsthåndværk, Grønbechs Gård med rundvisning af centerleder Lene Havtorn Larsen

Vandretur i Ekkodalen til Hareløkkerne, modtagelse af Søren Friese

Food Bornholm præsenterer fødevarer i Hareløkkerne og der vil være frokost med bornholmske fødevarer

Besøg af Østerlars Rundkirke

Besøg af det gamle elværk i Rønne og rundvisning på Baltic Energy Island-udstilling

Dagen afsluttes med reception på Kongeskibet Dannebrog


ROYALT BESØG PÅVIRKER BAT""S MORGENBUSSER

Kongeparrets besøg den 19. august skaber mange ringe i vandet, og det smitter også af på trafikken både på og væk fra Bornholm. For tre uger siden fortalte Bornholmslinjen, at man var nødt til at rykke dagens første færgeafgang frem til klokken 6.15 med sidste check-in er klokken 6.05. Det betød, at det ville stort set umuligt for passagerer med BAT""s morgenbusser at nå færgen, da de først er fremme på Rønne Havn på det tidspunkt, hvor check-in lukker.

Derfor flytter BAT de første afgange den 19. august, så de når til Rønne tids nok til, at passagererne kan nå færgen. Ændringerne påvirker ruterne 1, 2, 3, 4, 6 og 10, og de vil både fremgå af BAT""s hjemmeside og Rejseplanen.

- Rute 1 afgår fra Sandvig Gl. Station klokken 05.13 og ankommer til Rønne Havn klokken 05.56.

- Rute 3 afgår fra Gudhjem Havn klokken 05.05 og ankommer til Rønne Havn klokken 05.55.

- Rute 4 afgår fra Østermarie v. Torvegade klokken 04.23 og fortsætter som rute 6 fra Nexø klokken 05.04 med ankomst til Rønne Havn klokken 05.54.

- Rute 10 afgår fra Rønne Havn klokken 04.28 og fortsætter som rute 2 fra Sandvig Gl. Station klokken 05.06 med ankomst Rønne Havn klokken 05.58."
2024-08-03 00:00:00,"Nej, det er en dårlig idé!",Bornholms Tidende,"Borgmester Jacob Trøst (C) har dette bidrag om Bornholms økonomi op til budgetforhandlingerne og kommunalvalget i 2025 i vores serie om borgmesterkandidaterne.

Det er et udtryk, som vi som politikere ofte møder, når snakken går omkring besparelser.

Det er efterhånden ikke nogen hemmelighed, at Bornholms Regionskommunes økonomi er i vanskeligheder. Årsagerne er mange; alt fra flere ældre (en tredjedel af os er 65+), flere anbringelser af børn, stigende krav og dermed omkostninger til at drive en kommune, og så selvfølgelig den udligning, der er mellem kommunerne i Danmark, og hvor Bornholm ikke bliver kompenseret tilstrækkeligt for vores sammensætning af borgere.

Jeg vil gå lidt mere i dybden med nogle af de ting på informationsmødet om BRKs økonomi på Campus d. 14. august.

NEJ""ET Men tilbage til nej""et...

Det er helt naturligt, at vi siger nej til det, der rammer os selv, vores familie eller nogen vi kender, på en negativ måde - og på Bornholm kender vi hinanden rigtig godt.

Men hvis man vil gøre vores (politikernes) opgave bare lidt nemmere, så bør nej""et følges af et forslag til, hvor vi så skal spare. Det er for nemt bare at sige nej uden at komme med et andet forslag til en besparelse - for der er jo ingen, der siger fint, snup I bare en masse penge eller ansatte hos mig.


ADMINISTRATIONEN OG POLITIKERNE

Vi politikere har bedt vores administration om at komme med deres bedste forslag til, hvor der kan spares, hvis vi ender med at skulle spare for eksempel 64 millionrt kroner.

Det vil sige, at det er de mennesker med størst viden om kommunen, der har fremlagt deres bud på, hvordan vi kan finde 64 millioner, og stadig passe de ting, som en kommune skal passe ifølge loven.

Så er det op til os politikere at afgøre hvilke af forslagene, som vi bedst kan leve med. For der er stort set ikke nogle af forslagene, som vi synes, er en supergod idé - med mindre det er en såkaldt investeringscase, hvor der bliver brugt nogle penge her og nu for at gøre en arbejdsgang mere effektiv og dermed billigere på sigt.

Dem har vi heldigvis nogle af hvert år, fordi vores administration naturligvis også er interesseret i, at vi driver kommunen så effektivt som muligt.


SÆRLIGT VANSKELIGT STILLET KOMMUNE

Den store joker er naturligvis, hvor mange penge vi får fra puljen for særlig vanskeligt stillede kommuner.

I år søger vi om et udviklingspartnerskab med Indenrigsministeriet, fordi vi kan se, at vores økonomiske situation ikke står til forandring i de nærmeste år - nok nærmere tværtimod, hvis vi kigger på befolkningsudviklingen med flere og flere ældre.

Sådan et partnerskab løber i fire år, men selv om vi skulle lykkes, så vil vi stadig skulle søge puljen fremadrettet. Det vil bare give os en sikkerhed for et grundbeløb.

BEDRE ØKONOMI KRÆVER ARBEJDSPLADSER Hvis vi skal skabe en bedre økonomi på Bornholm, så kræver det, at flere betaler mere i skat.

Det kan vi kun sikre ved at skabe flere arbejdspladser og ved, at flere flytter til Bornholm hele året. Vores turistbranche står for cirka 10 procent af vores indkomst på Bornholm, men mange ansatte er her kun i højsæsonen, og betaler dermed ikke skat på Bornholm. Hvis de skal flytte til Bornholm (og betale skat her), så kræver det, at de kan få arbejde hele året.

Vi skal altså skabe mere, som folk ønsker at besøge eller benytte på Bornholm hele året (I Ystad har de blandt andet Saltsjöbadet og filmstudierne som de helt store aktiviteter).

Den anden mulighed for arbejdspladser på Bornholm er øvrige private virksomheder - herunder naturligvis vores iværksættere.

Vi skal sikre at det er attraktivt at drive virksomhed på Bornholm. Vi kan godt sige nej til visse typer virksomheder (og vi skal naturligvis være kritiske), men så siger vi også nej til arbejdspladser og dermed nej til at betale for vores skoler og plejecentre. Tingene hænger sammen.

MANGEL PÅ ARBEJDSKRAFT I øjeblikket kæmper mange af vores virksomheder med mangel på arbejdskraft.

Samtidig har vi en masse mennesker, som går på pension - enten fordi de skal, eller fordi de kan. En del af dem vil egentlig gerne stadig være med til at bidrage til fællesskabet og være med til at løse de mange af samfundets opgaver, som vi mangler arbejdskraft til - både i kommunen og i private virksomheder.

Vi skal gøre, hvad vi kan, for at alle, der har mulighed for og lyst til at arbejde - uanset om det er en eller 30 timer om ugen - kan få mulighed for at bringe deres kompetencer og energi i spil til at bidrage til vores alles samfund. Vi har brug for alle, der kan og vil.

Herudover ser vi også, at flere af vores uddannelser mangler ansøgere. Vores uddannelser er et vigtigt led i fødekæden til at sikre arbejdskraft og aktivitet på Bornholm. Så her er det naturligvis også vigtigt, at vi gør hvad vi kan for både at fastholde de nuværende, men også tiltrække nye uddannelser til Bornholm.

Her er det en fornøjelse at se, hvorledes for eksempel DTU viser interesse for Bornholm - både fordi vi arbejder hen mod en energiø, men også fordi vi har virksomheder, som prioriterer udvikling, ny teknologi og projekter meget højt.

Mit ønske for Bornholm er, at vi i fremtiden ikke har brug for at søge puljen for særlig vanskeligt stillede kommuner, men at vi kan stå på egne ben og drive en kommune, som er den bedste for børn og unge at vokse op i, og at Bornholm stadig er det bedste sted i Danmark at bo.

Mit ønske for Bornholm er, at vi i fremtiden ikke har brug for at søge puljen for særlig vanskeligt stillede kommuner. Jacob Trøst, borgmester (C)"
2024-08-06 00:00:00,Mulighed for vinterfærge til Polen,Bornholms Tidende,"Hvis det sejler derudaf for Polferries, kan det blive til en helsårsrute.

Polferries direktør er meget begejstret over at høre, hvordan bornholmerne har modtaget nyheden om den kommende rute mellem Rønne og Ko?obrzeg, som rederiet indvier næste år.

- Jeg har selv drømt om at lave denne rute i tre år, så det er dejligt at høre, at bornholmerne kan lide idéen, siger administrerende direktør Piotr Redmerski til Tidende.

Og går det godt, kommer det til at være muligt at sejle til og fra Polen året rundt. Det er der også en anden årsag til. Den handler om arbejdskraft. For polske mænd og kvinder vil gerne arbejde på Bornholm, hvis de altså har mulighed for at komme frem og tilbage mellem hjemlandet og øen uden at skulle over Sverige.

- Ruten er tænkt til at sejle fra maj-oktober, men det kan være, at vi kan sejle en enkelt tur om ugen eller måske et par stykker om måneden resten af året. Efter første sæson afgør vi, om det kan lade sig gøre, siger direktøren.

IKKE DYRERE END REJSER TIL TYSKLAND Piotr Redmerski er allerede opmærksom på, at der er en energiø på vej på Bornholm, Når energiøen kommer, ser han nye muligheder for at udnytte sin færge året rundt.

- Det kan være, at vi kan lave en ordning, hvor vi chartrer skibet ud, hvis der kommer mange polske medarbejdere til at lave energiøen, som også har brug for at komme hjem til Polen. Der vil måske også kunne komme almindelige passagerer med, hvis der er plads, siger han. Den nye færge mellem Rønne og Ko?obrzeg skal være konkurrencedygtig med Bornholmslinjens rute til Tyskland.

- Prislejet skal ikke være højere, end det koster at sejle fra Rønne til Sassnitz, og jeg vil se, om vi kan lave nogle tilbud med en bil og fem personer til 700 kroner, siger Piotr Redmerski EN TUR TIL POLEN Rune Holm fra Tilflytterservice Bornholm er svært begejstret over udsigten til en mulig helårsrute.

- Det er dejligt, at de allerede nu kan se, der kan være noget i det. De der udskibninger med arbejdskraft kører gerne med 14-dages sjak, så det kunne også være, at man kan sejle et par gange om måneden, siger han.

Rune Holm planlægger selv en turné sydpå for at gøde markedet for polsk arbejdskraft på Bornholm - Jeg tænker selv at tage en tur til Polen og begynde at snakke om arbejdsmuligheder for sæsonarbejderne, fordi den begynder at sejle, siger han.

Den kommende energiø står overfor udfordringer, når der skal hænder til at bygge det hele.

- Selve transformatorstationen bliver formentlig bygget med udenlandsk arbejdskraft, ligesom når man bygger metroen i København.

Jeg har hørt, at de skal bruge 300-400 personer til at opføre transformatorstationen, og der vil det være relevant at rette blikket mod Polen, siger Rune Holm. Og Polferries skal også tages med på råd i hans overvejelser.

- Jeg har også tænkt mig at tage et møde med den polske direktør næste år, når de er kommet længere med planerne, siger han.

Nu er der mindre end ni måneder, til Polferries planlægger at sejle ud fra havnen i Ko?obrzeg for første gang. Rederiet er allerede ved at gøre klar til at opføre faciliteter på havnen, så det nye skib kan lægge til. I september regner de med at have fået en aftale på plads om den færge, der skal besejle ruten."
2024-08-08 00:00:00,Energiøen kommer på særlig liste - åbner for støtte fra EU,Bornholms Tidende,"Efter ansøgning fra Klima-, Energi- og Forsyningsministeriet har Energiø Bornholm fået plads på en liste over grænseoverskridende energiprojekter, som EU kan støtte.

Den grønne omstilling og etableringen af mere vindenergi er en opgave, som EU ønsker, at medlemslandene skal samarbejde om. For at fremme dette samarbejde på tværs af landegrænser har Europa- Kommissionen lanceret finansieringsprogrammet CEF Energy - Connecting Europe Facility for Energy, hvor særligt udpegede energiprojekter kan opnå støtte. Energiø Bornholm er netop kommet på den liste, der gør det muligt at modtage økonomisk støtte fra dette program.

Det fortæller Europa-Kommissionen.

Konkret er Energiø Bornholm kommet på CEF Energys liste over grænseoverskridende vedvarende energiprojekter, der bidrager til at udfylde huller i regional vedvarende elproduktion, til et åbent elmarked til, at øge Europas energiuafhængighed og til at reducere forbruget af fossile brændstoffer.

Om Energiø Bornholm skriver Europa- Kommissionen blandt andet, at den med sine to havvindmølleparker og to sammenkoblinger fra omformerstationen i Sose til det øvrige Danmark og til Tyskland giver mulighed for handel og deling af overskydende elektricitet. MILLIONER I STØTTE Til Tidende fortæller Energistyrelsen, at det er Klima-, Energi- og Forsyningsministeriet, der har ansøgt om at få Energiø Bornholm på listen.

Energiø Bornholm er et af tre nye projekter, som er kommet på listen, der blev lanceret i 2022, og som nu omfatter otte forskellige vedvarende energiprojekter. Europa-Kommissionen fortæller, at projekterne på listen er berettigede til økonomisk støtte til undersøgelser og arbejder under CEF Energy-programmet.

Det bekræfter Energistyrelsen.

Tidende har også spurgt, hvad optagelsen på listen konkret betyder for energiøen og etableringen af denne. Det kan Energistyrelsen ikke oplyse nærmere om, da det endnu er uklart, lyder svaret.

At der kan være penge at hente i CEF Energy-programmet, beviser uddelinger til nogle af de andre projekter på listen. I sommeren 2023 modtog to projekter tilsammen 22,2 millioner euro, og året efter blev fire projekter fra listen støttet med 67,4 millioner kroner. I alt svarer det til 667,5 millioner kroner, der blandt andet er givet til forundersøgelser og indledende konstruktionsarbejde.

Ifølge Europa-Kommissionen gavner det også Energiø Bornholm og de øvrige projekter, at de får større synlighed ved at komme med på listen.


PROJEKTERNE PÅ EUROPA-KOMMISSIONENS LISTE

- Elwind - en hybrid-havvindmøllepark mellem Estland og Letland.

- Görlitz Zgorzelec - et fjernvarmenet baseret på vedvarende energi mellem Tyskland og Polen.

- Cicerone - et projekt til produktion af vedvarende elektricitet i Italien, Spanien og Tyskland til konvertering, transport og brug af grøn brint i Holland og Tyskland.

- Slowp - vindkraftanlæg i Riga-bugten i estisk havvand.

- ULP-RES WP - vindmøllepark på land i den nordlige del af Letland og den sydlige del af Estland med fælles forbindelse til transmissionsnettet i Letland.

- TMNHSA - initiativ mellem Rumænien og Bulgarien, der sigter mod at udnytte Donau-flodens vandkraftpotentiale.

- Pontis - sigter mod at skubbe opbygningen af en integreret, grænseoverskridende vedvarende brintforsyningskæde i Europa."
2024-08-10 00:00:00,EL overvejer højere skat og mindre støtte til erhvervsliv,Bornholms Tidende,"Enhedslisten ønsker svar på, hvor mange penge det vil give kommunen at hæve skatten med op til 0,3 procentpoint. Andre af partiets spørgsmål frem mod næste års budget viser, at EL har kig på at spare på både erhvervsstøtte, Tilflytterservice og kommunens arbejde med energiøen.

Højere skat og mindre udvikling. Enhedslisten har begge dele i tankerne knapt en måned før kommunalbestyrelsen den 2. og 3. september skal komme frem til næste års budget.

Det viser de spørgsmål, som partiet har bedt kommunens administration om at svare på, før budgetarbejdet starter.

Svarene vil blandt andet vise, hvor mange penge kommunen vil få ind på at hæve skatten med henholdsvis 0.1, 0.2 og 0.3 procentpoint.

Ligesom EL har bedt om et samlet overblik over de bornholmske erhvervsfremmende indsatser. Både de rent bornholmske, indsatserne fra Erhvervshus Hovedstaden og indsatser som Baltic Energy Island, hvor kommunen deltager sammen med andre.

- Det er lidt svært at danne sig et overblik over, hvad der egentlig er af indsatser og overlap mellem indsatserne. Jeg ved snart ikke, hvad alle de aktører egentlig hedder, siger gruppeforperson Morten Riis (EL).

Enhedslisten ønsker også dokumentation for, hvilken effekt Tilflytterservice har haft specifikt i forhold til tilflytning. Samtidig handler fem specifikke spørgsmål om kommunens energiø-sekretariat Har I kig på at afskaffe Tilflytterservice? - Det er et spørgsmål, der har været oppe at vende nogle gange. Til syvende og sidst handler det om, hvordan vi bruger pengene bedst.

Når økonomien er så stram, som den er, er der mange ting, der bliver overvejet. Så vi synes, at det er en overvejelse værd, siger Morten Riis.

Tilflytterservice udsender hvert år en rapport, hvor man gør aktiviteterne op i en lang række tal og for eksempel fortæller, hvor mange mennesker man har talt med, og hvor mange arrangementer man har deltaget i. Hvad mangler I i forhold til det materiale, der allerede findes? - Vi mangler at se, om der er en sammenhæng mellem de tal og så konkrete tilflyttere, siger Morten Riis.


siger Morten Riis.HØJERE SKAT RAMMER SKÆVT

Ifølge Morten Riis vil Enhedslisten helst undgå at sætte kommuneskatten op. Han fortæller, at partiet spørger til højere skat, fordi sparekravet lige nu lyder på 64 millioner kroner, og fordi Enhedslisten finder kataloget af spareforslaget ubehageligt.

Tænker I på at hæve skatten? - Helst ikke. Men sammenlignet med, hvad der ellers ligger i sparekataloget, vil jeg ikke udelukke tanken, siger han.

At sætte kommuneskatten op vil ramme skævt, fordi bornholmerne med de højeste indkomster vil blive kompenseret - som de eneste. Det er en af Morten Riis"" største betænkeligheder ved at sætte skatten op. - Jeg ved godt, at mange siger, at partierne på venstrefløjen ikke har noget imod at sætte skatten op. Men i et parti som vores er der faktisk nogle udfordringer ved det, siger han.

- I en kommune som vores løber vi ind i det skrå skatteloft, hvis vi hæver kommuneskatten.

Her vil det skrå skatteloft betyde, at folk der betaler topskat bliver kompenseret for den højere kommuneskat, mens de der ikke betaler topskat ikke bliver kompenseret.

- På den måde løfter man kun skatten i bunden og øger uligheden. Det skrå skatteloft er en vanvittig mekanisme, men det er heller ikke noget, som vi har vedtaget, siger Morten Riis.

Et andet argument mod at hæve skatten er, at kommunen først vil høste det fulde beløb af en højere skat om fire år, i 2028.

Hvis det næste kommunebudget betyder højere skat, vil staten tage 75 procent af gevinsten næste år, herefter 50 og 25 procent i de næste to år. Mekanismen blev indført af den daværende VLAK-regering, der ønskede at gøre det mindre atraktivt for kommunerne at sætte skatten op.

Giver det nok at hæve skatten, når staten nu vil tage de første 75 procent af stigningen næste år, og Bornholm først vil få det fulde provenu i 2028? Er det det værd? - For os er det mere et spørgsmål om, hvad det giver i forhold til andre ubehagelige muligheder, siger Morten Riis.


TAK FOR SIDST TIL LINDA?

Endelig er der kommunens energiø-sekretariat, der uden Enhedslistens stemmer blev indført i marts sidste år. Tværtimod blev sekretariatet indført i stedet for den klimaplan, som Helle Munk Ravnborg (EL) ville bruge knapt en million kroner på.

Linda Kofoed Persson (dengang DF, nu K) fik imidlertid Socialdemokratiet med på i stedet at bruge den lille million på energiø-sekretariatet.

Det har ikke gjort Enhedslisten mildere stemt over for Energiø Bornholm.

Hvilke konkrete opgaver løfter energiøsekretariatet? spørger partiet nu. Hvor stor en del af sekretariatets penge går til opgaver, der ikke har direkte at gøre med energiøen? Og hvilke opgaver løfter sekretariatet sammen med andre på Bornholm, for eksempel Beof, Business Center Bornholm og Baltic Energy Island? vil EL også gerne vide.

Enhedslisten spørger desuden til, hvad energiø-sekretariatet har af opgaver, som ikke samtidig løftes af andre institutioner på Bornholm? - Er der et behov for energiø-sekretariatet i det omfang, som der er afsat midler til det? Det er egentlig bare det, vi gerne vil vide, siger Morten Riis.

Tænker I på at spare energiø-sekretariatet helt væk? - Tjah. Hvis svaret på vores spørgsmål er, at de ikke gør noget, der er relateret til energiøen, eller at kun halvdelen af deres arbejde er det, eller at de arbejder med ting, som andre institutioner på Bornholm også arbejder med.

- Det er bare lidt svært at danne sig et overblik over, hvad for noget arbejder der bliver lavet sammen med andre aktører, og hvad energiø-sekretariatet laver, der er unikt for dem, siger Morten Riis.

- Vi må se, hvad svaret bliver. Vi er i en proces, hvor vi finder ud af, hvad der er op og ned.

Vi har ikke gjort vores holdning op endnu.

I en kommune som vores løber vi ind i det skrå skatteloft, hvis vi hæver kommuneskatten. Her vil det skrå skatteloft betyde, at folk der betaler topskat bliver kompenseret for den højere kommuneskat, mens de der ikke betaler topskat ikke bliver kompenseret. Morten Riis (EL), gruppeforperson"
2024-08-10 00:00:00,TV2 Bornholms direktør vender hjem: Vi må følge med udviklingen,Bornholms Tidende,"Meget har ændret sig siden den nye TV2-direktør forlod Bornholm for 30 år siden. Nu er hun tilbage og klar til at kaste sig over noget helt nyt.

Metamorfosen er i fuld gang. Efter 30 år i København, tre børn og en række chefjobs i ugebladskoncernen Aller, er Camilla Kjems tilbage på Bornholm.

Den 1. september overtager den 50-årige bachelor i retorik direktørstolen på TV2 Bornholm og får dermed det overordnede ansvar for den bornholmske sendeflade og de 80 ansatte på stationen i Aakirkeby.

TV2 Bornholms nye direktør er født og opvokset i Rønne.

- Mine forældre flyttede hertil i 60erne, fordi min far blev soldat på Almegårds kaserne, og så blev vi hængende. De blev skilt, da jeg var otte, og min far flyttede over. Han døde for 10 år siden. Min mor bor stadig i Rønne sammen med sin mand gennem snart 30 år. Og så har jeg en storesøster, Pernille Gjedde, der også bor på Bornholm.

- Vi er vokset op på Sejersvej i Rønne Nord, hvor mine forældre byggede et hus.

Senere flyttede vi til Løkkegade, hvilket passede mig fint, for det var fem minutter fra statsgymnasiet i Søborgstræde. Nu er gymnasiet lavet om til boliger, og min mor, der nu er 84, har lige fået lejlighed i mit gamle tysklokale. Det er lidt sjovt, siger Camilla Kjems, der har tre børn på 13, 18 og 24.

VÆK FRA MYLDRETID OG SPARERUNDER Den kommende direktør sidder i en sofa på Fredensborg Badehotel iført cowboyskjorte, nederdel og Birckenstock-træsko.

Hun vender hjem til fødeøen efter 20 år i Aller-koncernen, hvor hun blandt andet har været chef for Femina i en årrække og sluttede som mediechef for koncernens afdeling for New Media med 80 ansatte under sig.

Undervejs har hun udgivet flere bøger, uddannet sig som spirituel coach og optrådt som livsstilsekspert i TV2-programmet ""Sommerdrømme"". I 2022 blev hun kåret som Årets Leder i medie- og kommunikationsbranchen.

Nu sidder hun her, på Hotel Fredensborg, som hun husker fra sin ungdom. Hun har lige besøgt sin mor, der er i bedring efter et uheldigt fald på minigolfbanen i Østerlars.

Om lidt skal Kjems hjem til Aarsdale og lave frokost til datteren og hendes veninde. Væk er myldretrafik, svigtende salgstal og halvårlige sparerunder i koncernen, og rollen som livsstilsekspert og topleder i en international mediekoncern med tusindvis af ansatte.

Den hektiske hverdag med tre børn i skolealderen er endnu ikke et helt afsluttet kapitel, men ansvaret for den daglige ledelse af de yngste kommer til at ligge hos faren i København.

Nu skal der ske noget nyt. Camilla Kjems er kommet hjem. Ord af umiskendelig bornholmsk oprindelse dukker jævnligt op i samtalen, og blandingen af ro i stemmen og rastløshed i kroppen er uhyggelig tæt på det styresystem, der har drevet bornholmske kvinder gennem generationer: Ein ska sjødda nad.

Der skal laves noget. Man skal have noget fra hånden.

ALDER SPILLEDE EN ROLLE Beslutningen om at vende hjem har været undervejs i nogle år. Camilla Kjems var i 2020 ugens gæst i TV2 Bornholms portrætprogram ""Mellem Os"", og her luftede hun for første gang tanken om at vende tilbage til fødeøen.

På det tidspunkt havde hun lige købt flexbolig i Aarsdale sammen med kæresten Jesper.

Da hun blev spurgt, hvad hun ville lave i fremtiden, lød det lidt vagt: ""Jeg kunne godt tænke mig at skrive flere bøger ... eller måske bliver jeg din nye kollega, det ved man aldrig"".

Nu er spørgsmålet så, om Camilla Kjems er profetisk, strategisk - eller begge dele.

- Jeg havde ikke tænkt over det for alvor, før jeg så det jobopslag fra TV2 Bornholm.

Jeg så det lidt som et tegn, siger hun i dag.

Der er også familien at tænke på. Hendes mor og bonusfar har nået en alder, hvor hun gerne vil være der for dem. Dertil kommer hendes egen alder. Camilla Kjems fyldte 50 i foråret og havde allerede inden tænkt på, at tiden måske var inde til at prøve noget andet.

Den ledige stilling som direktør på TV2s regionale station på Bornholm faldt altså på rette sted.

- Der var slet ikke nogen tvivl. Det var bare sådan, det skulle være, siger hun.

STYRKEN LIGGER I DET NÆRE Den 1. september overtager Camilla Kjems ledelsen af den lokale tv-station efter Jan Jørgensen, der går på pension efter 28 år som stationsforstander i Aakirkeby.

Og hvad har hun så af planer, den nye TV-direktør? Det vil hun i sagens natur ikke udbasunere i Tidende, før hun er tiltrådt. Men hun vil gerne lufte sine overordnede tanker om journalistikkens rolle i et lokalsamfund som det bornholmske.

- Lokaljournalistikkens opgave er at fortælle de nære historier, så det hele ikke kun er død og ulykke, og hvor mange der blev dræbt i Uganda i går. Jeg synes faktisk, at jo tættere verden kommer på os, jo vigtigere bliver det relationelle og det nære i vores liv. Der, hvor vi kan gøre en forskel, er jo i forhold til de mennesker, vi omgås hver dag, i det samfund vi bor i lige nu og her, siger hun. Det er både deprimerende og ensomt, hvis man hele tiden skal forholde sig til alt det skrækkelige der sker i verden, mener Kjems.

- Vi mister grebet om vores rødder, vores nære relationer og det der med at være del af en flok og en historie. Det er det lokale, der binder os sammen, siger hun.

EN SUR GAMMEL BORNHOLMER Camilla Kjems lægger dog ikke skjul på, at hun ser Bornholm som en brik i et større billede.

- Jeg ser i høj grad Bornholm som en del af verden. Og jeg synes også, der er sket vanvittig meget på Bornholm i de 30 år, jeg har været væk. Især efter at Molslinjen er kommet.

Den nye TV2-chef kender dog godt fornemmelsen af indre modstand.

- Jeg var ligesom en sur gammel bornholmer det første år med Molslinjen. Der var alt muligt galt, og de færger kunne slet ikke sejle i de store bølger og så videre. Men det er jo blevet billigere, og de der tre timer til Bornholm er jo ingenting.

Modstand eller ej, så er det ifølge Camilla Kjems vigtigt at omfavne det nye - indenfor rimelighedens grænser.

- Det er fuldstændig afgørende, at vi er en del af verden, og at vi følger med. Verden udvikler sig, og det er altid godt. Jeg elsker udvikling, jeg elsker forandringer. Selvfølgelig i balance med, at vi beholder vores særegenhed og de gode værdier, vi har på den her ø.

Man skal ikke være med på alt.

Det er i Kjems"" øjne vigtigt at få en nuanceret tv-dækning af det bornholmske samfund.

Stationens udtryk skal moderniseres, men de journalistiske dyder forbliver de samme under Camilla Kjems"" ledelse. Dog kan hun allerede nu afsløre, at den grønne udvikling vil komme til at fylde mere på den bornholmske sendeflade.

- Jeg skal ikke på den måde sidde og have mine egne dagsordner. Men den grønne agenda og Energiø Bornholm er utrolig vigtig.

Både i forhold til at være med til at gøre verden til et bedre sted, hvor vi kan være med til at ændre de grundlæggende vilkår for energiforsyning og energiforbrug på en måde, der rækker ud over bornholmerne selv. Men også for vores egen og for havmiljøets skyld.

VACCINERET MOD SLADDER Som tidligere tilrettelægger på et talkshow har Camilla Kjems kendskab til en del af tv-produktionens maskinrum.

Hun ved, hvordan man skruer et program sammen. Strategiarbejdet kender hun fra Aller. Nu har hun brugt sommeren på at sætte sig ind i det lovgrundlag, der ligger til grund for TV2-stationernes sendeplaner.

TV2 Bornholms indtægter kommer fra tvungen brugerbetaling, den såkaldte licens, som i dag opkræves over skatten.

Camilla Kjems har for længst taget hul på forberedelserne.

- Jeg har blandt andet læst public serviceaftalen, som er fundamentet for TV2 Bornholms programflade, men der sidder jo en hel flok af superdygtige tv-journalister derude, som ved alt om det. Den del er jeg slet ikke utryg ved. Det er også sjovt for mig, at der er noget, jeg ikke kan. Jeg har min force på ledelse og kultur.

- Som jeg sagde til medarbejderne, da jeg blev præsenteret i maj måned: Jeg har tre vigtige værdier med mig både privat og arbejdsmæssigt.

Den første er ærlighed - og det har måske også noget at gøre med, at jeg er opvokset på Bornholm, hvor der er meget sladder. Jeg er nok vaccineret imod, at der er meget snak bag ens ryg i et provinsmiljø. Det trives jeg ikke med. Så jeg har gjort det til en målsætning at sige: ""Hvis der er noget, så kom ind til mig, sig det"". Ikke at man ikke må snakke ved kaffeautomaten, men hvis du reelt er utilfreds med noget, så kan der kun ske noget, hvis vi siger det til hinanden.

En anden værdi er nysgerrighed.

- Jeg er et supernysgerrigt menneske. På andre mennesker, på nye teknologier, naturen, og på hvilken sommerfugl det var, der landede der. Nysgerrighed er efter min mening med til at holde os i live.

Den sidste værdi er mod.

- Mod til at række ud og bede om hjælp, hvis man har brug for det. Mod til at prøve noget nyt. Mod til at lægge det i graven igen, hvis det ikke fungerer. Ikke være bange for at fejle. Det kan være sværere at prøve nye ting af i et lille samfund, fordi alle har en mening, men det er også vigtigt, at der sker noget nyt. Vi trænger allesammen til at tage en chance en gang imellem, siger Camilla Kjems.

EN KÆMPE LETTELSE Årene i magasinbranchen vaccinerede ikke Camilla Kjems mod nedskæringer.

- Man vænner sig til det, men det slider også, fordi det er mennesker, man holder af.

Og det var også en forretning, jeg holdt af.

Det har været hårdt at se vilkårene blive hårdere og hårdere, siger hun.

Efter 20 år i toppen af magasinbranchen glæder Camilla Kjems sig til en hverdag, som er knapt så afhængig af salgstal.

- Jeg har været i en superkommerciel branche altid. Så det er en kæmpe lettelse, men også en stor fornøjelse, at jeg kan få lov til at fokusere på produktet og på medarbejdertrivsel og på at tjene det formål, som vi er sat i verden til, og ikke hele tiden skulle tænke på næste salg. Der er selvfølgelig stadig den kommercielle del, som hedder seertal, som skal følge med, men det, synes jeg, er en kæmpe lettelTre se. Det glæder jeg mig så meget til."
2024-08-16 00:00:00,Stop!,Bornholms Tidende,"Stop - fjern gyselige nye affaldsspande fra Rønnes/ Bornholms uerstattelige, historisk smukke gamle byer straks.

SYNSPUNKT Jeg var i sidste uge i smukke Rønne, hvor jeg med rædsel overværede den største skændsel mod Danmarks smukke, uerstattelige gamle kulturhistoriske by.

Det var opsætningen af de frygtelige, nye affaldsspande på gaden foran byens helt unikke små, smukke kulturhistoriske rækkehuse. De ufatteligt grimme, store spande dominerer fuldkommen synet ned i gaderne.

Dette er en skamplet på vores alles uerstattelige kulturarv, som utilgiveligt med en så stor grimhed vil skade Rønne, Bornholm, øens gamle byer og huse og Bornholms befolkning - altså os alle.

OPRØR Jeg mener, at alle på Bornholm straks bør gøre fælles front/oprør og kræve de afskyelige nye affaldsspande fjernet fra Rønnes gader straks.

Det gælder ikke kun Rønne, men også Bornholms øvrige uerstattelige og smukke historiske byer.

Det gælder ikke mindst set i lyset af, at øen, som en del andre kommuner i Danmark, har svært med at få økonomien til at række.

IKKE GRØN OMSTILLING Jeg mener samtidigt, at det nye affaldssystem intet har med ""grønt omstilling"" at gøre.

For det første er det umuligt for myndighederne at kontrollere korrekt anvendelse/ sortering heraf hos borgerne. For det andet fordi affaldet, som man forstår på eksperter, mere miljørigtigt burde håndteres/sorteres/ genanvendes centralt med ny teknologi med videre. For Bornholm vil den nye affaldsordning, som jeg forstår sagen, blive langt mere klima/ miljøødelæggende end den nuværende, da der fremover skal bruges en masse dieselolie til løbende at transportere øens fremtidige affald væk fra øen.

Så hvad er meningen med at ødelægge og skamfere Danmarks uerstattelige og særligt smukke ø og øens gamle byer med så grimme spande? Det er en uforstandig og hovedløs politisk beslutning, som må skræmme turister og mulige tilflytterne til øen langt væk.

Jeg håber inderligt, at Bornholm vil gøre fælles front og oprør mod det nye affaldsspandsovergreb mod øen, som vi alle elsker og kræve samtlige nye affaldsspande fjernet fra øen straks.

HVORDAN KAN DET VÆRE LOVLIGT? Endvidere forstår jeg ikke, at det kan være lovligt på den måde at skænde øens gamle kulturhistoriske huse.

Det gælder ikke mindst set i lyset af, at Bornholms kommune helt rigtigt er meget omhyggelig med at beskytte de gamle huse mod uhistoriske ændringer og istandsættelser.

Jeg håber, spandene er fjernet helt fra øen inden kongen og dronningen snart kommer på deres kongelige besøg til vores smukke ø.

MERE BEGAVET P.S.

Jeg mener, det samtidig er uforståeligt, at Bornholm, der skammeligt har fået ødelagt og stoppet sit vigtigste erhverv - fiskeriet - oveni de nye affaldsspande skal skændes af det enorme nye projekt - el-akumulatoranlægget, Energiø Bornholm - der skal placeres ned til den magisk smukke kyst vest for Dueodde.

Som klima/miljøforkæmper mener jeg, at den såkaldte ""grønne omlægning"" ikke retfærdigør ødelæggelse af vores lille lands uerstattelige gamle bygninger og naturværdier.

Det må gøres mere begavet! - for eksempel ved helt at stoppe eller helt ""ægte grønt"" at omlægge vores og verdens dokumenteret allerstørste klima/miljøødelægger ""GYLLE, GIFT-landbruget""."
2024-08-17 00:00:00,"Ventede 14 år på drømmejobbet: Hun syntes, jeg var uregerlig",Bornholms Tidende,"De fleste bornholmere er på fornavn med den ustoppelige chefarkæolog på Bornholms Museum. Den 29. august fylder Finn Ole Sonne Nielsen 70 år.

- Jeg er stenaldermand, siger Finn Ole Sonne Nielsen, chefarkæolog på Bornholms Museum. For folk, der ikke ved, hvem Finn Ole er, kan det måske lyde forvirrende. Men det er det ikke, Finn Ole er stenaldermand, ligesom en købmand er en købmand. Han har arbejdet med stenalderen i 50 år af sit liv, og det er en tidsalder, der har fascineret ham siden han som dreng læste sagnene om Skjold og Dan og de andre danske sagnkonger i det ældste værk om Danmarkshistorien, Saxo Grammaticus.

- Jeg har vidst, jeg skulle være arkæolog siden jeg var ti år, siger han. Den 29.

august fylder han 70 år.

TRILOGIEN DER HAR VÆRET 40 ÅR UNDERVEJS Finn Ole Sonne Nielsen voksede op i Klemensker, og blev tidligt set af den lokale skoleinspektør, der tog den videbegærlige unge elev under sine vinger.

- Han sendte mig den direkte vej til gymnasiet og videre til universitetet, fortæller han, siddende i en plasticstol på Vasagård, den udendørs udgravning ved Læsåen, som han åbnede for næsten 20 år siden. Omkring ham arbejder tre frivillige med at grave og solde. Her har man fundet solsten, spor af pallisader og en langhøj med både jættstue og dyssekammer, og man finder stadig knogler og andre gode sager på den femtusind år gamle boplads syd for Aakirkeby.

Et arkæologisk eldorado for en stenaldermand, bekræfter Finn Ole Sonne Nielsen. Men var det ikke konkrete fund, der førte den unge Finn Ole i retning af arkæologien.

- Jeg tror, jeg havde en forbundethed med kosmos og universet. Jeg har altid været interesseret i forståelsen af tid og rum. Den der fornemmelse af, at her har der levet slægter før en selv, siger han.

Finn Ole Sonne Nielsen er selv gået i en - i hvert fald set med arkæologiske øjne - fagkonges fodspor. Vi taler om Ole Klindt-Jensen, forhistorisk arkæolog og professor på Aarhus Universitet, der fra 1958 til 1964 udgravede de store jernalderbopladser ved Slusegård.

Ole Klindt-Jensen kom fra Næstved men flyttede som barn med sine forældre til Bornholm, hvor han ligesom Finn Ole blev fascineret af bredden i arkæologien. Ole Klindt-Jensen døde i en trafikulykke, da hans karriere var på sit højeste.

- Han blev kun 62, og han nåede aldrig at lave det, som han drømte om.

Han satte Bornholm på kortet og arbejdede med studerende fra hele verden.

Han var mit første store forbillede. Jeg har forsøgt at gøre nogle af de ting, som han ikke nåede, siger Finn Ole Sonne Nielsen, der i øjeblikket arbejder på den tredje og sidste bog i en trilogi, der tog sin begyndelse da han for over 40 år siden modtog et treårigt stipendiat fra Carlsberg-Fonden på anbefaling af sin daværende chef på Nationalmuseet, Poul Otto Nielsen. Tanken var, at han skulle lave en doktorafhandling, men det gik ikke helt som planlagt.

- Jeg druknede simpelthen i fund, husker Finn Ole Sonne Nielsen. Men afhandlingen blev ikke droppet. Den blev blot udsat på ubestemt tid eller trukket i langdrag om man vil, og de mange års vedholdende arbejde har nu udmøntet sig i to videnskabelige titler på Syddansk Universitetsforlag. En om Vallensgård i 2020 og en om Limensgård i 2022. Den tredje om Vasagård og Rispebjerg er ifølge Finn Ole Sonne Nielsen klar til udgivelse om fire-fem år.

JEG MÅTTE AFLYSE ALT Ting tager tid, og Finn Ole Sonne Nielsen har gennem sin karriere - hvor legende let det hele end har set ud udefra - tacklet modstand og personlige tragedier, der både har påvirket ham selv og arbejdet med arkæologien. I 2001 var hans hustru, keramikeren Helle Theilgaard, involveret i et alvorligt trafikuheld, som krævede pleje og nærvær i årene der fulgte.

- Det har været mit klart største projekt.

Jeg havde planer om, at jeg ligesom Klindt-Jensen skulle være mere international og dyrke de forbindelser, der ligger til Bornholm i Mecklenburg-Vorpommern og mange andre ting. Jeg måtte aflyse alt, siger Finn Ole Sonne Nielsen, der sammen med Helle har to døtre og tre børnebørn.

Skaderne efter ulykken var så alvorlige, at lægerne forudså, at Finn Oles hustru ville være hjerneskadet resten af sit liv. Det blev heldigvis ikke tilfældet, blandt andet takket være Finn Oles utrættelige omsorg.

I dag er han taknemmelig for det valg, han traf.

- Pigerne var 11 og 14, da det skete. De havde brug for en mor, og jeg er glad for min kone. Hun er lige fyldt 70 og arbejder stadig som keramiker. Det var svært dengang, men det har da også været slemt for dem at have en far og en mand, der er nørdet. Jeg plejer at sige, at det er en sygdom, der ikke findes medicin imod, siger Finn Ole Sonne Nielsen, der formelt fratrådte stillingen som chefarkæolog på Bornholms Museum i foråret 2023 efter 25 år på posten.

Hans vej ind på det bornholmske museum gik imidlertid heller ikke den direkte vej. Finn Ole Sonne Nielsen fortæller, at der gik 14 år før han fik drømmejobbet som arkæolog på Bornholms Museum. - Jeg måtte kæmpe. Min forgænger var ikke begejstret for at jeg kom tilbage til Bornholm i 1984, så jeg blev først ansat i 1998, fortæller Finn Ole Sonne Nielsen.

Han fik dog efterfølgende det mest fantastiske samarbejde med Margrethe Watt, der var pioner på jernalderbopladsen Sorte Muld i Svaneke.

- Vi har snakket om det. Hun syntes, jeg var uregerlig og ukontrollerbar, griner Finn Ole Sonne Nielsen, der i tiden som uregerlig udgav fire bøger for Nationalmuseet.

HAR ARBEJDET MED ALT Finn Ole Sonne Nielsen har i dag en aftale om at arbejde for museet otte timer om ugen, og den ordning håber han kan forlænges til han har færdiggjort arbejdet med bogen om Vasagård og Rispebjerg.

Og så er der den almindelige oprydning.

I øjeblikket arbejder Finn Ole Sonne Nielsen sammen med en gruppe dedikerede frivillige på at lukke de udgravningerne ned, som han har været med til at starte, herunder Vasagård-udgravningen, som han påbegyndte i 2007, og som har været aktiv kontinuerligt siden 2012.

Om en måned er der kun en undervisningsgrav tilbage, men Finn Ole Sonne Nielsen håber, at de arkæologiske undersøgelser, som går forud for etableringen af Energiø Bornholm, fortsætter.

- Det, der kommer frem nu, er fantastisk.

De finder en masse bopladser, der relaterer sig til Vasagård, og som fortæller os, at de har brugt det her anlæg. Så vi får en masse ny viden, som vi ikke havde fået ellers.

Sorte Muld, hvor de første store guldgubbefund blev gjort tilbage i 1985-87, er arkæologens anden store kærlighed, som han overtog efter Watt og lagde i Michael Thorsens hænder. Den blev genåbnet i 2019, men lukket endeligt ned i 2023.

Finn Ole Sonne Nielsen har med egne ord sådan set arbejdet med alt i sin tid som arkæolog på Bornholm. Blandt andet har han brugt mange kræfter på restaureringen af Hammerhus, som er pågået løbende siden 2008.

Finn Ole Sonne Nielsen er æresdoktor på Lunds Universitet, modtager af Erik Westerbyprisen og vinder af TV2 Bornholms kulturpris i 2022. Han er en populær formidler og foredragsholder og sidder i bestyrelsen for Foreningen Bornholm."
2024-08-17 00:00:00,Aftenmøde om Bornholms udvikling,Bornholms Tidende,"Emnet er Bornholms nye plan- og udviklingsstrategi, når regionskommunen inviterer til aftenmøde på rådhuset på Snorrebakken 66 tirsdag den 27. august. På mødet vil politikerne fortælle om deres tanker bag strategien, der beskriver retningen for landskabet og lokalsamfundenes udvikling.

Borgmester Jacob Trøst byder velkommen, og Annsofie Gundlach fra kommunens planafdeling siger noget om betydningen af strategien.

Derefter er der fire korte oplæg om temaerne i den nye plan- og udviklingsstrategi 2024.

De er Bornholm, centrum for grøn energi, Danmarks første energiø og bæredygtige løsninger, Bornholms natur og landskab er øens ressource og største attraktion, Et godt og aktivt liv for bornholmerne samt Bornholms erhvervsudvikling, uddannelse og boliger. Der bliver også mulighed for spørgsmål fra salen.

Et udkast til planen er godkendt af kommunalbestyrelsen og sendt i høring frem til 15.

september. Mødet begynder klokken 17."
2024-08-17 00:00:00,Åbent elværk om erhvervslivets møde med energiøen,Bornholms Tidende,"Alle er velkomne til at besøge Baltic Energy Island i Rønnes gamle elværk, når der er åbent hus om erhvervslivets økosystem omkring Energiø Bornholm.

Det sker torsdag den 22. august, hvor deltagerne kan høre, hvilke resultater der kom ud af projektet Nationalt Center for Grøn Energi, hvad der er sket siden og blive klogere på fremtidens planer.

Der vil være mulighed for at stille spørgsmål og gå på opdagelse i Baltic Energy Islands udstilling.

Arrangementet begynder klokken 16, og der er også mulighed for at møde repræsentanter fra regionskommunen og Energinet."
2024-08-21 00:00:00,Socialdemokratiske ønsker bliver svære at sluge for andre,Bornholms Tidende,"Kommunekassen skal polstres, og der skal også sættes penge af til at udvikle Bornholm, melder Socialdemokratiet ud om arbejdet med næste års kommunebudget. Begge dele vil gøre det nødvendigt at spare flere penge end de 64 millioner, som kravet aktuelt lyder på.

Socialdemokratiet spillede tirsdag ud med en række principper for, hvordan partiet vil gå til forhandlingerne om næste års kommunebudget. Fælles for flere af de i alt seks principper er, at de bliver meget svære at komme i møde for adskillige andre i kommunalbestyrelsen, startende med Enhedslisten og Dansk Folkeparti, der tilsammen råder over 10 mandater.

De største knaster blandt Socialdemokratiets seks principper er af S selv prioriteret som nummer 1 og 3: Kommunens kassebeholdning skal styrkes (1) og en målrettet prioritering af udvikling på Bornholm, så Bornholm kan løftes udviklingsmæssigt, økonomisk og med øgning af arbejdsstyrken og befolkningen (3).

Også Socialdemokratiets ønske nummer 4 vil hurtigt kunne støde på grund. Det handler om, at Bornholm i kraft af både den ventede udviklingsaftale med Indenrigsministeriet og med de aftaler, der kan indgås i forbindelse med energiøen, får maksimalt udbytte heraf for Bornholm.

Ønsket er beslægtet med Socialdemokratiets ønske om udvikling, og begge ønsker vil sejle op imod, at hverken Enhedslisten eller Dansk Folkeparti går ind for at bygge en bornholmsk produktion af brint eller en grøn erhvervspark oven på Energiø Bornholm.

Også kommunalbestyrelsens tre løsgængere er på forskellige måder imod eller skeptiske over for energiøen. Blandt løsgængerne var det dog i maj Søren Schow og Heidi Burgedahl, der sikrede flertallet bag, at brintproduktion og grøn erhvervspark ikke blev skrevet ud af kommunens plan- og udviklingsstrategi, sådan som Enhedslisten havde foreslået det.

S"" ønske nummer 2 om en styrkelse af økonomistyringen er ikke blevet udtrykt af andre partier end S. Gruppeformand Claus Larsen-Jensen (S) uddyber, at ønsket ikke handler om at ansætte flere medarbejdere til at sørge for, at kommunens budgetter ikke løber løbsk.

- Vi tror ikke, at man kan ansætte sig ud af det. Jeg tror, at det er et spørgsmål om kultur.

Der er kommet nogle overraskelser undervejs.

Partierne bag budgettet må kunne blive enige om at stramme op i forhold til, at budgetterne skal overholdes rundt om i kommunen, siger han. TILBAGE TIL WINNI Socialdemokratiets seks principper op til arbejdet med næste års budget blev tirsdag sendt til Tidende. Det skete samtidig med, at kommunalbestyrelsen ligeledes tirsdag holdt sit andet og sidste fælles seminar om budgettet, før de egentlige forhandlinger finder sted den 2. og 3. september.

Når Socialdemokratiets prioritet nummer 1 handler om en fortsat styrkelse af kommunens kassebeholdning, drejer ønsket sig reelt også om at vende tilbage til et princip, der var bærende i tidligere borgmester Winni Grosbølls arbejde med de årlige budgetter.

- Det er rigtigt, bekræfter Claus Larsen- Jensen.

Efter at de meget svære budgetter for 2014 og 2015 betød, at der blev sparet 100 og 120 millioner kroner, og at der også blev lukket skoler for at komme dertil, satte Winni Grosbøll med sine fem sidste budgetter ind på at rette op på kommunekassens tilstand.

At beholdningen i kassen var blevet faretruende lav i årene efter finanskrisen, endte med at udløse de to store sparebudgetter. Det fik også Winni Grosbøll til at lægge penge i kommunekassen med hvert af budgetterne frem mod 2020, der blev hendes sidste.

Gevinsten blev, at Winni Grosbøll og i sidste ende Thomas Thors (S) kunne aflevere en kassebeholdning, der var blevet genopbygget til lige omkring 360 millioner kroner. Men prisen var, at kommunen i hvert af Winni Grosbølls fem sidste år sparede flere penge, end det var strengt nødvendigt at gøre.

Det får S sværere ved i år, hvor partiet er nede på kun tre mandater - og hvor Winni Grosbølls princip om, at budgettet også skal bruges til at spare op ikke har været prøvet af, siden hun forlod borgmesterposten.

Hvor let bliver det at få andre partier med på at spare flere penge end de 64 millioner kroner, som behovet ser ud til at blive, med det formål at styrke kassebeholdningen? - Vi har for det første helt bevidst ikke sagt noget om, hvor meget vi gerne vil styrke kassen med. For det andet tror jeg, at de fleste partier har forstået, at der er grænser for, hvor få penge der kan være i kassen, siger Claus Larsen-Jensen.

- Vi kender heller ikke det præcise sparekrav endnu. Hvis vi nu ender med kun at skulle spare 35 millioner, må man jo også kunne styrke kassen. Det centrale er, at vi ikke svækker kassen med det kommende budget, siger han.

Efter Winni Grosbøll forlod borgmesterposten, har de tre seneste kommunebudgetter alle sammen kostet kommunekassen penge. Skal det være slut med det i år? - Det kan jeg ikke svare klart nej til. Men vi er ikke glade for kassetræk, siger Claus Larsen-Jensen.

ENERGIØEN SPLITTER Claus Larsen-Jensen anerkender, at S"" ønske om at bruge penge på at udvikle Bornholm kan møde modstand hos andre partier. Fordi ikke alle deler Socialdemokratiets ønske om at søge vækst ved at bygge erhvervsmuligheder oven på energiøen.

- Der er et stridspunkt om power-to-X og om den grønne erhvervspark. Men vi prøver at markere, at Bornholm ikke vil få det ud af energiøen, som vi kan få, hvis vi ikke står fast nu, siger han.

- Det er rigtigt, at der er partier, der ikke vil de her ting. Men hvad vil de så? Hvordan vil de så sikre den vækst, som Bornholm har brug for? Det må de partier jo så stå på mål for over for bornholmerne.

Claus Larsen-Jensen nedtoner samtidig, hvor vigtige de seks principper er for Socialdemokratiets arbejde med det kommende kommunebudget.

- Det er nogle principper, som vi har, og dem håber vi da, at andre også er med på, siger han.

- Vi er nødt til at have nogle principper at sigte efter. Ellers bliver budgettet de rene tilfældigheder, hvor vi ender med at spare 25.000 kroner på makulering eller kopimaskiner eller andre ting, som kommunens administration må kunne klare at spare selv.

Det er jo det rene pjat, at vi skal sidde og tage stilling til den slags.

Socialdemokratiets princip nummer 5 og 6 ser begge ud til at ville møde mindre modstand.

Det ene handler om at tilpasse kommunens drift mere langsigtet, så Bornholm ikke vedvarende skal gennemføre årlige spareplaner på grund af for store driftsomkostninger.

S har her spurgt til, hvor effektivt kommunens bygninger bliver brugt - og hvad der er at spare på at afskaffe regler og administration.

Med princip nummer 6 tager Socialdemokratiet afsæt i debatten om bibliotekerne. Det får S til at konstatere, at partiet går ind for at brede offentlige tilbud ud over hele Bornholm, også for at styrke de mindre bysamfund.

Hvis vi nu ender med kun at skulle spare 35 millioner, må man jo også kunne styrke kassen. Det centrale er, at vi ikke svækker kassen med det kommende budget. Claus Larsen-Jensen (S), Gruppeformand"
2024-08-22 00:00:00,Lokalt EU-kontor fandt overset støtteordning til energiøen,Bornholms Tidende,"Niels Chresten Andersen var manden, der gjorde opmærksom på, at energiøen kunne komme på særlig liste.

Iet stort projekt kan det være svært at holde styr på samtlige detaljer. Det ved alle, som har bygget om derhjemme, og det samme gør sig gældende, når man skal etablere en energiø på og ved Bornholm. Det opdagede Niels Chresten Andersen på det lokale EU-kontor Europe Direct Bornholm, da han kiggede nærmere på det store energiprojekt.

En oplagt mulighed for medfinansiering var ikke medtaget.

Han har lidt tilknytning til energiøsamarbejdet med særligt ansvar for at kigge på, om der er nogle EU-midler eller noget EU-lovgivning, der er relevant for projektet.

- For lidt mere end et år siden sad jeg og arbejdede med de her ting og blev opmærksom på, at der i den statslige businesscase for Energiø Bornholm ikke indgik EU-finansiering og ikke var skrevet noget om at komme på den særlige prioritetsliste for energiprojekter, siger Niels Chresten Andersen.

Den omtalte liste er en liste, der gør det muligt at modtage økonomisk støtte fra finansieringsprogrammet CEF Energy - Connecting Europe Facility for Energy, hvor der ligger milliarder af euro til grænseoverskridende vedvarende energiprojekter.

- Vi blev opmærksomme på det og jeg lavede et notat, der blev opdateret i juni sidste år, så det har måske været i februar eller marts, vi gjorde opmærksom på den her liste og proceduren, siger Niels Chresten Andersen.

TYSKLAND VAR NØLENDE Da Niels Chresten Andersen begyndte at slå til lyd for EU-listen og programmet CEF Energy var reaktioner i første omgang afventende. På den ene side var meldingen, at Tyskland mente selv kunne betale for det kabel, der skal gå fra Energiø Bornholm til Tyskland.

- Der skal være to lande for at kalde det transeuropæisk, og tyskerne var nølende, siger Niels Chresten Andersen.

Der blev også talt om, at EU-systemet er snørklet og bureaukratisk.

- Det kender jeg fra det bornholmske erhvervsliv. Så snart det er EU, er reaktionen: Kan vi ikke klare det uden?, fortæller han.

Alligevel undrede han sig: - Man kan mene om EU, hvad man vil, og at det er snørklet og bureaukratisk, men det er vanvittigt dumt ikke at bruge de penge til et formål, som egentlig virker meget fornuftigt ud fra en europæisk vinkel, siger han.

Derfor kontaktede han de statslige organer, der er involveret i Energiø Bornholm, og som skal stå bag en ansøgning om at blive optaget på den særlige EU-liste.

- Det er ikke noget, Bornholm bare sender ind. Nogen på Østersø-plan skal anbefale det, og ellers er det den danske stat, der skal byde ind, siger Niels Chresten Andersen.

EN GOD NYHED For ham havde det været naturligt at søge om optagelse på EU-listen og dermed åbne for muligheden for EU-støtte, da man begyndte at tale om Energiø Bornholm i 2020, også fordi regeringen har en strategi for at hjemtage EU-midler.

Han sidder selv med i et landsdækkende netværk, der mødes tre gange om året og har en meget bevidst strategi om at hjemtage EU-midler - Så tænkte jeg, at det også måtte være et fokuspunkt her, men man bliver lidt overrasket, for det havde tilsyneladende lav fokus, siger han.

I juli kom meldingen så fra Europa- Kommissionen: Energiø Bornholm er blevet optaget på den EU-liste, som gør det muligt at søge EU-støtte til undersøgelser og visse arbejder.

- Det er en god nyhed, absolut., siger Niels Chresten Andersen.

- Man skal stå på den liste, før man kan ansøge om penge. Det er det, der gør den vigtig. Hvis ikke man står på listen, har man ikke adgang til at søge. Det er ingen sikkerhed for, at man får penge, men for i det hele taget at kunne søge, skal man stå på listen, tilføjer han.

En stor del af pengene i EU""s nuværende budgetperiode er allerede prioriteret og bevilget, men der er stadig flere ansøgningsrunder, fortæller Niels Chresten Andersen, som er sikker på, at puljen fortsætter efter 2027, hvor en ny budgetperiode begynder."
2024-08-22 00:00:00,Ny rapport kalder energiøen for en økonomisk katastrofe i slowmotion,Bornholms Tidende,"Mens søsterprojektet i Nordsøen er sat på pause, fortsætter arbejdet med Energiø Bornholm. Det er uansvarlig adfærd af politikerne, mener tænketanken Kraka Economics, der i ny rapport kalder energiøen for en økonomisk katastrofe.

Økonomien under Energiø Bornholm er kørt helt af sporet.

Sådan lyder hovedbudskabet i en ny rapport fra tænketanken Kraka Economics, der har fået overskriften ""Energiø Bornholm - En økonomisk katastrofe i slowmotion"".

Det er ikke nogen hemmelighed, at energiøen på Bornholm har vist sig at blive dyrere, end man regnede med, da Energiø Bornholm i 2020 sammen med søsterprojektet i Nordsøen blev præsenteret som verdens første energiøer. Sidste år kom det frem, at Klimaministeriets beregninger viste, at Energiø Bornholm ville få brug for 31,5 milliarder kroner i statsstøtte på en periode over 20 år, før projektet bliver rentabelt. Men i første omgang er der kun aftalt et støtteloft på 17,6 milliarder kroner.

UANSVARLIG ADFÆRD Udviklingen har blandt andet fået Dansk Folkeparti til at trække sig fra forliget bag projektet, mens regeringen indtil nu har åbnet døren for mere støtte, såfremt behovet viser sig at blive større.

Det mener Kraka Economics er uansvarlig adfærd, og de sammenligner i rapporten Energiø Bornholm med projektet i Nordsøen, der som bekendt også kæmper med økonomien, Energiø Nordsøen blev sat på pause, da projektet viste sig at kræve 5 mia. kr. i støtte pr. GW (gigawatt red). Energiø Bornholm forventes at kræve 10,5 mia. kr. i støtte pr.

GW og selv hvis man overholder støtteloftet svarer støtten til 5,9 mia. kr. pr. GW, lyder det blandt andet i rapporten.

Og det hænger ikke sammen, mener direktør i Kraka Economics, Peter Mogensen.

- Jeg har selv en baggrund i Finansministeriet.

Det ville undre mig såre, hvis man i det ministerium ikke har opdaget økonomiens katastrofale karakter, siger han onsdag til Altinget.

Man kan læse rapporten i sin helhed på Kraka Economics"" hjemmeside. ""TABERPROJEKT"" Det er langt fra første gang, at Peter Mogensen stiller sig kritisk i forhold til Energiø Bornholm.

Tilbage i marts måned skrev han sammen med Jørgen Søndergaard, forskningsleder emeritus ved Vive og Peter Kjær Kruse-Andersen, assistant professor i økonomi ved Københavns Universitet et debatindlæg i Politiken, hvor de sammen opfordrede til at droppe energiøen, før regningen kommer ud af kontrol. En kritik han senere uddybede overfor Tidende.

- Det er en gammel politisk hype, der driver det her taberprojekt, som energiøen er.

For man kan få mange andre løsninger meget billigere, lød det fra Peter Mogensen, der blandt andet mener, at Bornholm bør droppe alle tanker om vand og i stedet vende blikket mod land.

- Knald nogle vindmøller op midt på øen hos jer (Bornholm, red.) i stedet for ude i vandet. Det er ikke ret meget jord, der skal til. Det koster kun to-tredjedele af, hvad det koster at bygge ude i vandet, og så er det meget hurtigere tjent hjem, forklarede Peter Mogensen, der også kom med et alternativ, hvis ikke Bornholm vil lægge ø til møller.

- I Vestjylland eksempelvis er der masser af plads til at bygge møller. Det er langt billigere og ikke mindst langt hurtigere at få opført, hvis man gerne vil sætte fart i den grønne omstilling.

SØSTERPROJEKT UDSAT YDERLIGERE Mens arbejdet med Energiø Bornholm indtil nu fortsætter, har søsterprojekt i Nordsøen derimod lange udsigter til at blive realiseret.

Det har stået klart længe, at økonomien i det storstilede projekt har svært ved at hænge sammen, og nu har regeringen skrinlagt planerne om at få den belgiske regering til at betale for en del af projektet. I stedet er klima-, energi- og forsyningsminister Lars Aagaard (M) nu gået i dialog med Tyskland om at medfinansiere projektet om en energiø i Nordsøen, der er sat på pause. Det siger han tirsdag til Børsen.

Kommer den aftale i stand, vil energiøen dog tidligst være færdig i 2036 - en yderligere treårig forsinkelse.

- Nu går vi sammen med tyskerne i gang med at udvikle videre på energiø-idéen. Så vil det vise sig, om man kan få både positiv samfundsøkonomi og driftsøkonomi i sådan et projekt, siger Lars Aagaard til Børsen.

Ifølge Børsen er det i første omgang aftalt at undersøge og beregne, hvad projektet vil koste, hvilket vil tage cirka et år.

LANGT FRA AT VÆRE RENTABELT Idéen med energiøer stammer fra en politisk klimaaftale. Energiøer er et knudepunkt for opsamling og distribution af den strøm, der leveres fra havvindmøller, som står langt fra land.

Energiøen i Nordsøen, der skal ligge 80- 100 kilometer ud fra den jyske vestkyst, blev sammen med Energiø Bornholm politisk besluttet i 2020, men i 2023 led planerne om Energiø Nordsø et alvorligt knæk. Udbuddet til øen blev udskudt, da det blev skønnet, at de statslige omkostninger til projektet, som det så ud på det tidspunkt, ville være over 50 milliarder kroner og dermed langt fra at være rentabelt, som politikerne ønsker.

Selv om projektet blev sat i bero, lød det dog, at regeringen ville holde fast i ambitionen om en energiø i Nordsøen. Og skal man tro administrerende direktør hos Green Power Denmark, Kristian Jensen, er der stadig et håb om, at energiøen kan blive til noget i fremtiden.

- Energiøen i Nordsøen er så stort og dyrt et projekt, at den er nødt til at blive til i et samarbejde mellem flere europæiske lande.

Det er et godt tegn, at Tyskland er interesseret i en dialog om at finansiere kabelforbindelsen, siger han i en skriftlig kommentar."
2024-08-22 00:00:00,"10 millioner til erhvervsfyrtårnet: ""Målet er at sikre varige arbejdspladser""",Bornholms Tidende,"Regeringen vil give 10 millioner kroner til arbejdet med at udnytte de erhvervsmæssige muligheder i forbindelse med etablering af Energiø Bornholm. Baltic Energy Island mener, det viser, at staten er opmærksom på, at Bornholm skal have noget til gengæld for at lægge land til et stort energianlæg.

Regeringen vil give fonden Baltic Energy Island 10 millioner kroner. Pengene er en del af regeringens landdistriktspolitiske udspil, som præsenteres på et pressemøde torsdag formiddag klokken 10.

Pengene skal bruges til at udnytte de erhvervsmæssige muligheder forbundet med Energiø Bornholm og understøtte Bornholm som knudepunkt for udvikling, test og demonstration af grøn energi.

- I jagten på at blive uafhængig, og dermed selvforsynende af energi, vil flere og flere danskere skulle leve og bo med større energianlæg. Derfor skal vi blive bedre og klogere på, hvordan vi kan udnytte disse anlæg til det maksimale. Vi har derfor fra et samlet Bornholm forsøgt at få midler til at udnytte alle de erhvervsmæssige muligheder, der er forbundet med energiøen, siger Venstres bornholmskvalgte folketingsmedlem, Peter Juel-Jensen, om udspillet.

- Målet er at sikre varige arbejdspladser og ikke kun i en etableringsfase, men også at underbygge innovation og sikre, at alt det spinoff der kommer på ryggen af energiøen, har rødder i den bornholmske granit.

BORNHOLM SOM VICEVÆRT Pengene bliver allerede udtalt til Baltic Energy Island i 2024 - men det er ikke sådan, at fonden nødvendigvis skal bruge pengene i år.

- Men så har de dem og kan bruge dem fremadrettet og lave en lokal prioritering af, hvordan kræfterne bedst er givet ud. Hvordan får vi bedst sikret, at vi får grebet det potentiale, der kommer med energiøen - men som ikke sker af sig selv og ikke bare dumper ned i skødet på os, siger Socialdemokratiets bornholmskvalgte folketingsmedlem, Lea Wermelin, der tilføjer: - Vi skal i fællesskab sikre, at der både er nogle lovgivningsmæssige rammer, der skal på plads - men også at der er nogle konkrete muskler til allerede nu at se på, hvordan vi kan sørge for, at Energiø Bornholm får mest muligt ud af det og at det bliver med flest mulige lokale værdier. Hvor man også lokalt kan se, det ikke kun handler om at nogle andre skal have noget strøm, men at vi også får nogle lokale fordele. Så hele erhvervsudviklingen er drivkraften her.

Peter Juel-Jensen tilføjer i den forbindelse, at det med bornholmske briller aldrig bliver en succes, hvis ikke Bornholm bliver nok inddraget: - Fra Bornholms side har vi betonet, at når vi skal være viceværter for så stort et energianlæg - altså 100 hektar - så vil vi også have nogle varige arbejdspladser ud af det. Det skulle gerne være således, at energiøen ikke kun skaber arbejdspladser i en etableringsfase - vi skal også have nogle muligheder og muskler til at løfte alt det spinoff, der kan skabe varige arbejdspladser for energiøen.

ERHVERVSPARK BLIVER CENTRAL I det gamle elværk på Lille Madsegade i Rønne glæder Baltic Energy Islands direktør, Søren Møller Christensen, sig over pengene.

- Det viser det statslige engagement i, at energiø Bornholm ikke kun handler om at producere en masse energi til Europa og Danmark, men at man også tager det seriøst, at der skal komme noget substantielt den anden vej, som kan understøtte Bornholm som et økonomisk bæredygtigt samfund, når man lægger land til så stort et anlæg.

Hvordan tænker I, pengene kan bruges bedst? - Nu er det stadig helt nyt for mig, så jeg ved ikke præcis, hvilke krav der følger med.

Men nogle af de ting, der er drøftet med Morten Dahlin, Morten Bødskov og Lars Aagaard (ministre i regeringen, red.) er fokusset på, hvordan vi kan etablere en erhvervspark på Bornholm. Så jeg er sikker på, det bliver et af de centrale emner at få sat mere fart på den proces, få den udviklet og få lavet et grundigt forarbejde.

I fremtiden kommer der til at blive foretaget nogle ""enormt store"" investeringer i produktion af energi i landdistrikterne - måske mest markant på Bornholm, forudser Søren Møller Christensen. Derfor er det vigtigt at få udviklet nogle modeller for, hvordan de investeringer bliver omsat til lokal vækst og kommer lokalsamfundene til gavn, fortæller direktøren videre.

- Bekymringen kunne være, hvis de modeller ikke bliver udviklet, at man i landdistrikterne føler, at man bare producerer den grønne energi til storbyerne. Og så tror jeg, at opbakningen til den grønne omstilling vil smuldre. For hvorfor skal vi kigge på det, hvis vi ikke får noget den anden vej? spørger Søren Møller Christensen retorisk, samtidig med at spørgsmålene, der skal besvares den kommende tid, fortsætter: - Hvordan kan vi skabe arbejdspladser? Hvordan kan vi blive et center for innovation? Hvordan får vi uddannelser - og få de ting til at spille sammen?


ULOVLIG STATSSTØTTE?

Der er altså opgaver nok at tage fat på for erhvervsfyrtårnet, som Baltic Energy Island også kaldes, samtidig med at etableringen af Energiø Bornholm rykker nærmere. Men der er i første omgang tale om et politisk udspil.

Så hvor sikkert er det, at pengene bliver givet? Ret sikkert, hvis man spørger Lea Wermelin.

- Det er regeringens prioritet, så det er min forventning, at pengene bliver givet - og det har vi også et flertal for, så det kan Bornholm og Baltic Energy Island godt regne med, siger hun.

Peter Juel-Jensen stemmer i: - Når man kommer med et udspil, skal det selvfølgelig til forhandling. Men jeg vil gerne se det parti, der vil prøve at forhandle det her ud af udspillet i og med, at samtlige partier på Christiansborg bakker op om energiaftalen. Der er dog et lille aber dabei, fortæller venstrepolitikeren: - Det her er ikke helt undersøgt med hensyn til statsstøtteregler. Det er en forudsætning, at det ikke bliver betragtet som ulovlig statsstøtte.

Men det mener de klogeste af de klogeste, at det ikke bør gøre. Men det skal man selvfølgelig lige have styr på i EU - for der har man ikke været nede først. Det er det eneste, jeg kan se, kan spænde ben, siger Peter Juel-Jensen.

Samlet set er dagens melding dog et rigtig godt signal fra staten til Bornholm, mener Søren Møller Christensen.

- Man har hørt det, borgmesteren har sagt. Man har hørt det, Lea Wermelin og Peter Juel-Jensen har sagt igen og igen, og som jeg ved, de har kæmpet for: at man er nødt til ikke kun at bruge en masse penge på at få nogle vindmøller op - men også på at vi får muligheden for at få noget ud af det på Bornholm, siger Søren Møller Christensen."
2024-08-23 00:00:00,10 millioner er 10 millioner,Bornholms Tidende,"Politikerne tror stadig på energiøen - det vidner regeringens 10 nye millioner om.

Mens en ny rapport fra tænketanken Kraka Economics på det nærmeste hælder Energiø Bornholm ned ad brættet og kalder de storslåede planer for en økonomisk katastrofe, sender regeringen - dem, der rent faktisk kan beslutte noget - 10 millioner kroner til Bornholm.

Det skete i går. Endnu en gang blev der sået tvivl om det økonomiske grundlag for energiøen, alt imens beslutningstagerne altså overhovedet ikke vakler i troen.

Hvis energiøen bliver skruet rigtigt sammen med gode bornholmske forhold, respekt for naturen og varige arbejdspladser, så er det et storartet projekt, som kan gavne os, og på den baggrund er det særdeles spændende, at regeringen torsdag altså valgte at bruge 10 millioner kroner mere på Baltic Energy Island. Her skal man undersøge de erhvervsmæssige muligheder, der ligger for Bornholm i energiøen, og det er 10 millioner, der forpligter. Og som vi har store forventninger til.

Indtil videre er energiøen på mange områder en flyvsk, lidt ukonkret størrelse - med nærmest uanede muligheder, må vi forstå. Der KAN blive tale om en grøn erhvervspark. Der KAN blive tale om mange arbejdspladser. Det KAN potentielt komme Bornholm til gode; Positive forhåbninger, som det ville være skønt at få gjort mere håndgribelige. For sideløbende med dem bliver der jo meldt meget andet ud om energiøen. Der er mange, der mener, at projektet er uholdbart, både når det handler om økonomi og tilpasning til Bornholm. Den bliver kaldt et oplagt terrormål, og den beskyldes for potentielt at gøre Bornholm endnu mere udsat for truslen fra øst.

Men ingen er vist i tvivl om, at vi skal af sted på den grønne omstilling, og med vores placering i Østersøen har vi mulighed for på fornem vis at tage førertrøjen på og at bidrage til den.

Det her kan - KAN - blive godt, måske endda rigtig godt, og selv om nogle har travlt med at male fanden på væggen, så tror mange af vores politikere altså stadig på Energiø Bornholm.

Og 10 millioner kroner er immervæk 10 millioner gode kroner til brug for udvikling af Bornholm - og dem siger man ikke nej tak til.

Det her kan - KAN - blive godt, måske endda rigtig godt"
2024-08-23 00:00:00,"10 millioner vækker stor glæde: ""Et politisk signal om at man vil det her""",Bornholms Tidende,"Selvom 10 millioner kroner i det store energiø-billede måske ikke ser ud af meget, så kan de række langt i Baltic Energy Islands videre arbejde, mener Beof-direktør og bestyrelsesformand i fonden, Claus M. Andersen.

Når Baltic Energy Island modtager 10 millioner kroner til arbejdet med at udnytte de erhvervsmæssige muligheder i forbindelse med etablering af Energiø Bornholm, er det en anerkendelse af det arbejde, som er blevet lavet på Bornholm i mange år.

Det mener direktør i Beof og bestyrelsesformand i Baltic Energy Island, Claus M. Andersen.

- Pengene bliver jo udmøntet til Baltic Energy Island, men det er resultatet af rigtig mange gode kræfters arbejde. Det synes jeg er enormt opløftende, siger Claus M. Andersen, der mener, at netop de erhvervsmæssige muligheder er essentielt, når man skal se på Bornholms gavn af energiøen.

- Hvis man skal kigge på, hvordan Bornholm får allermest ud af energiø-projektet, er det ved at skabe nogle varige arbejdspladser.

Der er også noget med kompensation og så videre, men hvis man skal se på, hvad der virkelig vil batte på den lange bane og giver os et bæredygtigt samfund, så er det varige arbejdspladser.

Han anerkender, at 10 millioner i det store billede, hvor der snakkes flere milliarder, ikke ser ud af så meget, men for visionen om at etablere en erhvervspark, kan 10 millioner række langt; også selvom det stadig kræver langt flere midler, tilføjer Claus M. Andersen.

- Men den type projekter kommer ikke af sig selv. Der skal være en motor til at drive det. Og jeg tror, at 10 millioner kan række et godt stykke til at få drevet projektet fremad.


ØKONOMISK USIKKERHED

Som nævnt er 10 millioner ikke meget sammenlignet med de markant større beløb, der snakkes om, når det kommer til etableringen af Energiø Bornholm.

Og diskussionen om økonomien bag har fået flere kritikere af energiø-projektet på banen; senest med tænketanken Krakas rapport, der kalder Energiø Bornholm for en økonomisk katastrofe. Det er da heller ikke gået Claus M. Andersens næse forbi, at der er blevet sat spørgsmålstegn ved, hvorvidt det er økonomisk rentabelt.

- Jeg er helt bevidst om, at der er blevet skabt økonomisk usikkerhed i forhold til energiø-projekterne, men jeg tror også, man skal holde sig for øje, at EU ikke ryster på hånden. Man har nogle meget ambitiøse mål for 2030, 2040 og 2050, som betyder, at der simpelthen skal sættes store mængder offshore-vind op både i Nordsøen og Østersøen, siger Beof-direktøren og fortsætter: - Og ja, der er nogle strukturelle ting, der gør, at den første bliver rigtig dyr, og så bliver det billigere og billigere, jo mere man øver sig.

Det tror jeg er meget normalt. Men jeg forstår dialogen og selvfølgelig er det relevant, at vi kigger på, hvordan vi kan gøre det bedre og billigere i fremtiden, fordi hvad er alternativet? Set i det lys glæder Claus M. Andersen sig over, at regeringen med de 10 millioner fortsat viser et signal om, at man ikke ryster på hånden i forhold til Energi Bornholmprojektet, mener han.

- Jeg synes, der er et politisk signal om, at man vil det her. Jeg tror, man skal se det som en anerkendelse og en hånd i ryggen til de visioner, som de forskellige kræfter på øen har."
2024-08-23 00:00:00,Staten gør klar til at søge EU-støtte til energiøen,Bornholms Tidende,"Energiø Bornholm er blevet optaget på to EUlister, og nu er staten ved at gøre klar til at søge tilskud fra unionen.

Der er fornyet blæst om de planlagte energiøer i Østersøen og Nordsøen.

Den ved den jyske vestkyst er lige blevet udsat i mindst tre år, mens klima-, energi- og forsyningsminister Lars Aagaard (M) er gået i dialog med Tyskland om medfinansiering af projektet, og tænketanken Kraka Economics har netop udgivet rapporten Energiø Bornholm - En økonomisk katastrofe i slowmotion. Sideløbende er Energiø Bornholm kommet på en særlig liste, der gør det muligt at søge støtte fra EU""s finansieringsprogram CEF Energy - Connecting Europe Facility for Energy, der skal fremme medlemslandenes samarbejde om den grønne omstilling og etablering af mere vindenergi. Den mulighed har Danmark tænkt sig at forfølge, fortæller Klima-, Energi- og Forsyningsministeriet til Bornholms Tidende.

Nyheden om Energiø Bornholms optagelse på listen blev offentliggjort af Europa-Kommissionen den 24. juli. En plads på listen garanterer ikke EU-støtte, men er en forudsætning for det, har Niels Chresten Andersen fra det lokale EU-kontor Europe Direct Bornholm forklaret.

Han kalder det en god nyhed, at Energiø Bornholm er kommet på listen, og den holdning deler ministeriet.

- Det er en yderst positiv udmelding fra Kommissionen samt en anerkendelse af projektets europæiske betydning, fortæller det i en mail til Tidende.

I DIALOG MED KOMMISSIONEN Energistyrelsen har tidligere fortalt, at det er Klima-, Energi- og Forsyningsministeriet, der har søgt om at få Energiø Bornholm på listen.

- Med udgangspunkt i de politiske aftaler afsøger Klima-, Energi- og Forsyningsministeriet alle muligheder for at realisere de danske energiøprojekter på den bedste og billigste måde. Her er EU-støtte et af redskaberne i værktøjskassen, fortæller ministeriet om årsagen bag ansøgningen.

Der var i februar, ministeriet ansøgte om at få Energiø Bornholm optaget på Europa-Kommissionens CB RES-liste, og i juli kom det altså frem, at ansøgningen havde båret frugt. Næste skridt er at søge om egentlig støtte fra CEF Energyprogrammet, og det indledende arbejde er i gang.

- Ministeriet er i dialog med Kommissionen om, hvordan der fremover kan ansøges om midler fra puljen, så arbejdet med en ansøgning om støtte kan påbegyndes, fortæller Klima-, Energiog Forsyningsministeriet.

Som Niels Chresten Andersen nævner er der ingen garanti for, at en plads på listen er lig med EU-støtte, men andre vedvarende energiprojekter på listen har fået tildelt millioner af støtteeuro. I sommeren 2023 modtog to projekter tilsammen 22,2 millioner euro, og året efter blev fire projekter fra listen støttet med 67,4 millioner euro. Det svarer til i alt 667,5 millioner kroner, der blev givet til blandt andet forundersøgelser og indledende konstruktionsarbejde.

ENDNU EN ANSØGNING TIL EU Statens Energinet interesserer sig for EU""s CEF-midler, fremgår det af Klima-, Energi- og Forsyningsministeriets svar til Tidende.

Ministeriet forventer, at Energinet om få måneder indgiver en ansøgning om CEF-midler til Energiø Bornholms infrastruktur, hvilket kan minimere de samlede omkostninger til projektet.

Dette foregår via en anden liste; EU""s PCI-liste over energiinfrastrukturprojekter, der forbinder EU-lande med hinanden.

En plads på listen kvalificerer et projekt til at søge om støtte til grænseoverskridende infrastruktur. Den liste kom Energiø Bornholm på i november 2023.

- Ministeriet følger arbejdet tæt, lyder det fra Klima-, Energi- og Forsyningsministeriet.

Energinet er en selvstændig offentlig virksomhed, der ejer og udvikler el- og gasnet i Danmark for at indpasse mere vedvarende energi, opretholde forsyningssikkerhed og sikre lige markedsadgang til nettene.


ORDFORKLARING

- CEF og CEF Energy Connecting Europe Facility (CEF) er et program for infrastrukturinvesteringer på europæisk plan. CEF""s målsætning er blandt andet at udvikle og modernisere de transeuropæiske net inden for transport, energi og den digitale sektor.

- CB RES - Cross-Border Renewable Energy (Grænseoverskridende vedvarende energi) Liste over udvalgte grænseoverskridende projekter inden for vedvarende energi. Der er fokus på selve produktionen af vedvarende energi, projekternes tilslutning til nettet og yderligere elementer såsom oplagrings- eller konverteringsfaciliteter.

- PCI - Project of Common Interest (Projekter af Fælles Interesse) Liste over grænseoverskridende energiinfrastrukturprojekter med henblik på at opbygge et mere integreret og modstandsdygtigt indre energimarked i EU og forfølge EU""s energi- og klimamål - i medfør af TEN-E-forordningen, der er EU""s politik for transeuropæiske energinet."
2024-08-24 00:00:00,Energiø Bornholm?,Bornholms Tidende,"Eller Baltic Energy Island? Kunne man ikke blive enige om, hvad projektet skal kaldes? LÆSERBREV.

Nu kan vore to lokale folketingsmedlemmer næsten ikke få armene ned ved udsigten til et statstilskud på 10 millioner kroner. Det skal angiveligt bruges til at etablere arbejdspladser - når projektet engang er færdigt.

Strammer skyklapperne ikke snart? Tænketanken Kraka har netop udgivet en rapport, der godtgør, at de seneste beregninger på projektet vil kræve statsstøtte i størrelsesordenen 31 milliarder, og at det vil starte med et estimeret underskud på 14 milliarder! Hvor meget batter 10 millioner så? UFATTELIGT Men man fortsætter ufortrødent og fornøjet med en adfærd, der i privat regi ville blive standset øjeblikkeligt.

Det er jo næsten strafbart at pålægge de danske skatteborgere så voldsomme udgifter for at etablere noget, der i første række hjælper Tyskland med at opnå grøn omstilling.

Ufatteligt!"
2024-08-28 00:00:00,DF spiller hårdt ud om budgettet,Bornholms Tidende," Udspil fra Dansk Folkeparti er rettet lige mod hjerteblodet for kommunalbestyrelsens tre andre store partier, men René Danielsson afviser, at DF er i gang med at melde sig ud på forhånd.

Dieselbusser i stedet for elbusser. Udskyd de nye boliger på DGI-stadion i Rønne med et år. Væk med alt, der handler om Energiø Bornholm. Sælg undervejs også Dams Gård i Rønne.

Alle de ideer bliver en del af det forslag, som Dansk Folkeparti spiller ud med, når kommunalbestyrelsen mandag og tirsdag i næste uge skal forhandle om næste års kommunebudget.

DF vil også fjerne fire stole væk i kommunalbestyrelsen og sætte antallet af medlemmer ned fra 23 til 19 efter næste valg, skære i vederlaget til formændene for de politiske udvalg - og skære 31.000 kroner mere ud af Ungerådets budget. Fælles for i hvert fald den første gruppe af ideer er, at de sejler direkte op imod én eller flere mærkesager for Konservative, Enhedslisten og Socialdemokratiet, der tilsammen råder over 15 mandater.

Derfor kunne det godt ligne, at DF slet ikke ønsker at komme med i forliget om næste års budget. Men det afviser René Danielsson (DF).

- Så læser man vores udspil forkert. Jeg har ikke tænkt mig at spilde to dage af mit liv, hvis vi ikke havde en intention om at komme med i forliget om budgettet, siger han.

- Det er vores bud på budgettet, hvis vi havde 12 mandater. Vi ved godt, at det ikke er alle, der er enige i alt det her. Men det har også været vigtigt for os at komme med et fuldt finansieret budgetforslag, siger René Danielsson.

- Politik er også kompromisernes kunst, og vi er da godt klar over, at vi ikke får alt det her. Jeg kan bare ikke se, at vi kan komme i mål med det her budget, hvis nogen ikke vil give sig.

DF venter at få nogle af sine ønsker igennem.

- Det vigtigste for os er, at alle bøjer sig mod midten. Og det er da klart, at jeg også venter nogle indrømmelser på noget af det her. Jeg tror da også, at Enhedslisten godt kan være med på noget af det, siger René Danielsson"
2024-08-29 00:00:00,Reaktion på BRKs forslag om besparelser på Business Center Bornholm,Bornholms Tidende,"BCB reagerer på spareforslaget.

Vi har modtaget information om det foreslåede budget for 2025, som inkluderer en besparelse på 897.000 kr. for Business Center Bornholm (BCB).

Vi vil med dette høringssvar udtrykke vores bekymringer og uenigheder med dette forslag, som vi mener, vil have langtrækkende og alvorlige konsekvenser for øens erhvervsliv og dermed den generelle økonomiske udvikling.

Faktuelle fejl i spareforslaget Det er ikke korrekt, at BCB har to kommunikationsmedarbejdere ansat til den grundlæggende erhvervsservice og projekter omfattet af handleplanen med BRK. BCB har en halv medarbejder dedikeret til kommunikationsopgaver.

Det er ikke korrekt, at de fleste kommuner nedlagde deres erhvervsservice efter den nye erhvervsfremmelov i 2019.

Ifølge en oversigt fra Dansk Erhvervsfremme har 68 % af kommunerne bevaret en lokal aktør, enten kommunal eller privat, der udfører opsøgende erhvervsservice.

Man kan ikke forvente, som det kan tolkes fraforslagets beskrivelse, at Erhvervshus Hovedstaden kommer at løfte den opgave, som den lokale erhvervsservice varetager. Det oplyses fra Erhvervshus Hovedstaden, at det ikke er muligt at øge erhvervshusets tilstedeværelse på Bornholm.

Fortolkningen af BCBs regnskab er fejlagtig og behøver præcisering for at undgå yderligere misforståelser. Det angivne overskud er primært akkumuleret på grund af periodeforskydninger og projektspecifikke indtægter, som skyldes sene ændringer i økonomiske bevillinger i projekter.

BUSINESS CENTER BORNHOLMS ROLLE OG BIDRAG Vores opsøgende arbejde og kommunikationsindsats er afgørende for nå ud til virksomheder, som ellers ikke ville benytte erhvervsfremmesystemet på grund af manglende ressourcer til selv at opsøge relevante tilbud. At skære ned på denne indsats vil ikke gøre os mere efterspørgselsdrevet, som påstået i spareforslaget, men vil derimod begrænse vores kontakt med virksomhederne og reducere vores evne til at igangsætte strategiske indsatser med virksomhederne i centrum. Gennem vores arbejde med startups og eksisterende virksomheder understøtter vi udbuddet af arbejdspladser, hvilket er essentielt for øens økonomi og befolkningsvækst.

Gennem vejledning og sparring styrker vi de bornholmske virksomheders konkurrenceevne - både nationalt og internationalt. Vi spiller en væsentlig rolle i at sikre, at nye virksomheder får en god modtagelse og den rette sparring for at komme godt i gang på Bornholm.

KONSEKVENSER AF DEN FORESLÅ- EDE BESPARELSE Som nævnt vil en besparelse af den foreslåede størrelse reducere både opsøgende arbejde og kommunikation samt antallet af værdiskabende workshops og sparringer med virksomheder, hvilket direkte vil påvirke virksomhedernes udvikling og true fremtidige arbejdspladser.

Den pågående positive udvikling inden for grøn omstilling og deltagelse i strategiske indsatser, såsom Energiø Bornholm, kan blive bremset. BCB""s deltagelse i turismeprojekter vil også svækkes.

Det er under basisbevillingen, at BCB i høj grad medvirker til udvikling og gennemførelse af særligt erhvervspolitiske initiativer. Disse indsatser styrker virksomhedernes konkurrenceevne og udvikling blandt andet indenfor digitalisering og automatisering samt grøn og bæredygtig omstilling.

Det er svært at se, at BCB med den foreslåede besparelse fortsat kan medvirke optimalt til at sikre, at vi som ø opretholder det nuværende positive momentum.

Bornholmske virksomheder vil med besparelserne stå over for større udfordringer med at holde sig opdaterede omkring nationale tilbud og muligheder for erhvervsfremmemidler, hvilket vil begrænse igangsættelsen af nødvendige udviklingsprojekter og reducere både konkurrenceevnen og innovationsniveauet.

BESPARELSER NÆSTEN HVERT ÅR.

Siden den nye erhvervsfremmestruktur i 2019 er der allerede sparet 1.820.000 kroner på BCB. Med det nye foreslåede spareforslag på kr. 897.000 vil den samlede besparelse nå op på 2,7 millioner kroner. Denne betydelige reduktion i midler til at støtte erhvervslivet vil have langsigtede negative konsekvenser for det bornholmske samfund, herunder tab af arbejdspladser og faldende skatteindtægter.

Det bornholmske erhvervsliv er både udviklings- og omstillingsparate og giver udtryk for stor tilfredshed med og stort behov for den lokale og tillidsskabende erhvervsservice. Det er derfor essentielt, at der er midler til, at den lokale erhvervsservice BCB gennem en vedholdende indsats kan bidrage til virksomhedernes omstilling og udvikling ikke mindst i forhold til fremtidens skærpede krav til et i forvejen presset erhvervsliv.

Vi opfordrer kraftigt Bornholms Regionskommune til at genoverveje den foreslåede besparelse på Business Center Bornholm. Der er tale om en fortsat investering i erhvervsudvikling, som er afgørende for øens fremtidige økonomiske sundhed og bæredygtighed.

Redigeret og forkortet af redaktøren.

Godkendt af BCB"
2024-09-04 00:00:00,Nyt budget skærer dybt og retter økonomien delvist op,Bornholms Tidende,"Hele kommunalbestyrelsen står sammen om et budget, som ingen er begejstret for, men som alle fandt det nødvendigt at stå sammen omkring.

For første gang siden Winni Grosbølls tid som borgmester stod en samlet kommunalbestyrelse tirsdag eftermiddag bag næste års kommunebudget.

Et lille plus på 9,2 millioner kroner næste år bliver i første omgang lagt i kommunekassen.

Kommunalbestyrelsen sparede samtidig nok til at bringe ubalancen for 2026 ned fra godt 50 millioner til godt 22 millioner kroner.

Prisen blev et budget, der kommer til at gøre ondt mange steder på Bornholm.

Blandt partierne gør det mest ondt på Enhedslisten, der fik mindst konkret ud af at gå med.

- Vi har ikke fået noget som helst. Vi går med, fordi det er en vigtig opgave og fordi det giver os mulighed for at få friholdt nogle ting. Det er mere et spørgsmål om at friholde noget fra at blive sparet væk end om at få noget med selv, siger gruppeforperson Morten Riis (EL).

- Alle skulle kunne se sig selv i budgettet, og sådan blev det. Alle har fået noget, og alle har medvirket til processen, siger modsat Bjarne Hartung Kirkegaard (KD). GODT AT ALLE ER MED For borgmester Jacob Trøst (K) er der den gevinst i budgettet, at han for første gang lykkedes med at få alle partierne med i forliget, hidtil et erklæret mål som han var langt fra i sine to første forsøg.

- Jeg er rigtig glad for, at alle er gået til opgaven med engagement og en vilje til at indgå kompromiser, siger han.

Alle de ledende politikere lægger vægt på enigheden bag det nye budget. Der er også enighed om, at enigheden ikke blot er noget politisk, men også er noget, der vil gøre praktisk gavn på Bornholm.

- Jeg tror, det er godt for os, at alle er med, for når vi møder dagens udfordringer i 2025, ved vi, at vi alle sammen har været med til at træffe alle beslutningerne i budgettet. Så står vi alle inde for det, og så bliver det nemmere at nå til enighed om de ting, der kommer på dagsordenen, siger Søren Schow (løsgænger).

- Jeg synes, at det er rigtig godt. Det vidner om, at vi trods de forfærdelige kampe, der kan være med skiftende flertal, er noget vi kan blive enige om, siger Bjarne Hartung Kirkegaard. - Jeg ved ikke, om jeg er glad. Jeg er glad for, at hele kommunalbestyrelsen har indgået forliget sammen, og at alle har været nødt til at give sig, siger Claus Larsen-Jensen (S).

- Jeg tror, at det er et godt signal i forhold til bornholmerne, at det er en enig kommunalbestyrelse, der står bag budgettet, siger han.

- Det er rigtig positivt. Det er noget, som jeg har råbt om i rigtig lang tid: Vi bliver nødt til at samarbejde, kravle ned fra træerne, indgå nogle kompromiser. Øen er ikke tjent med al den ævl og kævl, der er hele tiden. Vi kommer ingen vegne og skaber en masse uro i samfundet på Bornholm. Det kan borgerne ikke være tjent med, siger Kirstine van Sabben (M).

LETTERE I MINISTERIET? Flere nævner også, at både den styrkede kommunekasse, den forbedrede økonomi for 2026 og enigheden i kommunalbestyrelsen kan komme regionskommunen til gavn i arbejdet for at få en udviklingsaftale om et fast garanteret, årligt millionbeløb. Ministeriet har brug for mere dialog, meldte det ud i fredags.

- Jeg tror, at det vil stille os bedre. Det var også derfor vi gjorde en indsats for at komme over 0 (skabe overskud for at lægge penge i kassen, red.), siger Jacob Trøst.

- Vi vil også godt vise ministeriet, at vi godt kan træffe nogle fornuftige beslutninger og også kunne få økonomien for 2026 til at se lidt mere fornuftig ud, siger han.

- Det ser jeg som en styrke, også i forhold til arbejdet videre frem, og at vi forhåbentlig skal have en aftale med staten om en udviklingsaftale.

Ikke at vi nødvendigvis får flere penge af det, men de skal se, at vi gør noget selv, siger Bjarne Hartung Kirkegaard. - Jeg tror også, at det er godt i forhold til at få en udviklingsaftale med Indenrigsministeriet, siger Claus Larsen-Jensen.

MANGE TABERE, FÅ VINDERE Blandt budgettets mange konkrete beslutninger kommer seks af Bornholms politikere til selv at afgive 200.000 kroner i vederlag.

Hvordan det hug skal fordeles mellem viceborgmester Morten Riis (EL) og de fem øvrige udvalgsformænd vil blive afgjort senere.

Morten Riis bliver ekstra ramt, fordi han både er udvalgsforperson og viceborgmester.

- Jeg synes, at det er på tide, at vi også kigger indad. Vi har også set på nogle udgifter til mødeforplejning, men det her er noget, som folk kan forholde sig til, siger René Danielsson (DF).

Madskolen på Paradisbakkeskolen i Nexø bliver nedlagt. Projektet har været truet med adskillige tidligere kommunebudgetter.

- Det er forfærdeligt, at det kommer dertil.

Den besparelse ville jeg gerne have haft ud, men det er der ikke andre, der har ønsket - i hvert fald ikke i en udstrækning, så det kunne lade sig gøre. Så den må vi desværre vinke farvel til, siger Søren Schow.

Budgettets få vindere kan ses i boksen her på siden. Blandt dem er de såkaldte PREP-kurser, der er rettet mod par, der er truet af skilsmisse.

Kurserne er en mærkesag for Bjarne Hartung Kirkegaard (KD), der i et ellers meget svært budget fik fordoblet kursernes afsatte beløb, så der nu bliver 400.000 kroner til at prøve at redde bornholmske ægteskaber for.

- Parrådgivningen bliver fordoblet, fordi der er ventelister, og fordi folk er glade for de kurser. Vi er et lille parti, der ikke plejer at have krav på store beløb, men har samme krav som andre på opmærksomhed på sager, som betyder noget for os, siger han.


HER SPARER POLITIKERNE PENGE

En lang række indsatser mister penge med det nye kommunebudget. Her er en række af dem, der mister mest eller (i Folkemødets tilfælde) har stor offentlig bevågenhed: Større modtageklasser for asylansøgerbørn 767.000 Projekt Move Out for misbrugstruede unge 669.000 Madskolen på Paradisbakkkeskolen nedlægges 1,1 million Efteruddannelse af lærere (kun næste år) 1,3 million Pulje til inklusionsprojekter i folkeskolen 250.000 Specialtilbud til borgere med særlige udfordringer 2,1 million Færre sosu-elever 2 millioner Afklaringspladser på Vibegård og Melstedgaard i alt 900.000 Håndværkertilbuddet lukkes 1 million Vejservice 1 million Folkemødet 57.000 Energiø-sekretariatet 680.000 Honorarer til viceborgmester og udvalgsformænd 200.000


HER ER BUDGETTETS MEGET FÅ VINDERE

Listen over steder og institutioner på Bornholm, der får tilført ekstra penge med det nye kommunebudget, er ikke særlig lang. Den kommer her: NaturBornholm får 200.000 kroner ekstra i tilskud.

Kurser for par truet af skilsmisse styrkes med 200.000 kroner Klub Stjernen i Rønne kan fortsætte med 300.000 kroner tilført Rønne Teater får 140.000 kroner ekstra i huslejetilskud Nyt køkken i daginstitutionen Vildanden til 5,8 millioner over to år Nyt køkken i Nyker Børnehus til 9,5 millioner over to år, startende i 2026"
2024-09-14 00:00:00,Lad os gribe chancen.,Bornholms Tidende,"Færgeforbindelse til Polen giver muligheder.

En færgeforbindelse til Polen, endda en bilfærge, er ikke en nyskabelse.

Erfaringerne viser os, at skal det blive en succes, så kræves det at vi fra Bornholms side allerede her fra efteråret aktivt forbereder os på den nye forbindelse - og det handler ikke alene om at tage imod polske turister! KOLOBRZEG-RØNNE Bornholms Tidende kunne den 1. august 2024 offentliggøre nyheden om, at den største polske færgeoperatør, Polferries, fra maj 2025 etablerer en ny færgerute mellem Rønne og den polske færgeby Kolobrzeg.

Her i september forventer rederiet en aftale på plads med en færge til 500 personer og 50 biler - i første omgang med en lejekontrakt for 20 år. Der skal så også indgås en aftale med Rønne Havn.

Planen er at færgen i maj, juni, september og oktober sejler tre dage ugentligt, og hver dag i juli-august.

ARME I VEJRET Der er ikke noget at sige til, at armene er hævet højt hos Destination Bornholm, Rønne Handelsstandsforening, Horesta, vores tilflytterservice og sikkert mange flere på Bornholm.

En bilfærge til Polen i halvdelen af året rummer kolossale muligheder - både i forhold til turister og arbejdskraft. Den polske sommerferie har august som sin hovedmåned.

Skolerne begynder først i september og universiteterne først til oktober.

FÆRGEFORBINDELSE TIL POLEN ER IKKE EN NYSKABELSE.

Allerede for mere end 100 år siden var der fast forbindelse til Kolobrzeg - dengang en tysk by med navnet Kolberg.

I perioden 2000 og frem til Corona-pandemien har der været færgeforbindelse mellem Nexø og Kolobrzeg samt også til de polske kystbyer Darlowo og Ustka i en årrække.

Det har dog ikke været bilfærger, men alene færger til passagerer og cykler. Endelig har der også ind imellem været bilfærger fra Rønne til Swinoujscie i juli-august med ugentlige afgange.

Udmeldingen fra Polferries går dog langt videre end de tidligere færgeforbindelser, og rummer derfor også et langt større potentiale for Bornholm.

TURISTER BEGGE VEJE Med mine 25 års indgående kendskab til Polen er jeg helt overbevist om, at det ikke bliver det store problem at trække polske turister til Bornholm. Ikke mindst vores cykelstinet er kendt over hele Polen, takket været polsk TV, der ofte har vist lange programmer med cykelparadiset Bornholm.

Mange af mine polske kolleger har haft familien og cyklerne med til Bornholm. Med mere end 200 polske borgere med fast bopæl på Bornholm har vi et imponerende netværk af ambassadører, som har været meget afgørende for de mange polske turister, som nu kan blive endnu flere.

Kapaciteten og sejlfrekvensen for færgen til næste år åbner for op imod 60.000 passagerer.

Men erfaringerne fra de hidtidige færgeforbindelser til Polen har været, at de hovedsageligt har haft polske passagerer begge veje - og en ganske stor andel af endagsturister.

Det er ikke holdbart, hvorfor vi også fra Bornholms side aktivt må være med til at markedsføre ikke bare færgeforbindelsen, men også Polen som et oplagt rejsemål. Jeg og familien har selv indtil flere gange ferieret i Polen. Det er et fantastisk land, både i forhold til natur og kultur.

Samtidigt er det for en dansker meget billigt at holde ferie i Polen - og den sproglige barriere er ikke længere et nævneværdigt problem. Alle polske børn har i de sidste 30 år haft engelsk på skoleskemaet fra skolestart.

ARBEJDSKRAFT - STORT POTENTIALE Den grønne omstilling med ikke mindst Energi-Ø Bornholm rummer en kæmpe udfordring med at kunne skaffe den fornødne kvalificerede arbejdskraft.

Her rummer Polen enorme muligheder - dels fordi der er et højt uddannelsesniveau i Polen, dels fordi de netop har et stort udbud af arbejdskraft indenfor de tekniske områder som ingeniører, svejsere og så videre, som Bornholm får brug for.

Udfordringen bliver dog, at Polen selv har store ambitioner med havvind-energi, og er ganske langt med den første store havvindmøllepark ikke langt fra Bornholm.

Vort jobcenter har tidligere haft gode kontakter til partnere i Polen, og jeg er ganske overbevist om at de er parat til igen at opbygge kontakter og samarbejde med deres polske kolleger.

DET BREDE SAMARBEJDE Hertil kommer så, at vi på Bornholm har mere end 30 års erfaringer i samarbejdet med Polen - ikke mindst det nordlige Polen - på en lang række områder og med gode erfaringer.

I dag foregår samarbejdet især indenfor Euroregion Baltic, der blandt andet omfatter Pommern-regionen i det nordlige Polen, med Gdansk som hovedby - en region med næsten 3 millioner indbyggere. Via EU-programmet South Baltic og Fire- Hjørnersamarbejdet har vi også gode kontakter til den nordvestlige del af Polen, Vestpommern med Szczecin, Kolobrzeg og Swinoujscie som hovedbyer.

Der ligger en stor udfordring for Destination Bornholm, Horesta og de øvrige bornholmske turismeaktører i at gøre Bornholm endnu mere kendt i det nordlige Polen, blandt andet med stande på turistmesser i de større byer.

Vi har fra tidligere gode erfaringer med en sådan markedsføring, herunder med deltagelse af turistattraktioner som NaturBornholm og Middelaldercentret.

Tilmeldingsfristen til disse turistmesser ligger i november, mig bekendt.

Dernæst ligger der en stor udfordring for Business Center Bornholm, tilflytterservice og andre bornholmske erhvervsfremmeaktører i at knytte kontakter til og samarbejde med deres ligesindede i Polen - ikke mindst i og omkring Kolobrzeg, en by med næsten 50.000 indbyggere og et sprudlende erhvervsliv.

Rønne Havn og Offshore Center Bornholm har allerede sine gode kontakter, og flere andre bornholmske virksomheder kan i Polen finde gode samarbejdspartnere og udvide deres markeder.

Sideløbende med opbygning af det erhvervsmæssige samarbejde vil det være oplagt at skabe kontakter på det kulturelle område og foreningsmæssige plan.

Også her har vi gode erfaringer fra tidligere, og får jævnligt henvendelser om samarbejde fra netop Kolobrzeg.

BRUG ERFARINGERNE OG EKSISTERENDE KONTAKTER I forberedelserne til den nye færgerute er det vigtigt at trække på de erfaringer, som mange på Bornholm har med Polen og det polske marked. Det er ikke mindst vigtigt at trække på de polske borgere, som vi har på Bornholm, deres netværk og deres indgående kendskab til landet.

Et konkret forslag kan være gendannelse af Task Force Polen, et åbent og uformelt netværk af bornholmske aktører i perioden 2007-2011, der mødtes tre-fire gange årligt for at udveksle viden og erfaringer for at inspirere hinanden og drøfte fælles tiltag.

Udover kommunen deltog Destination Bornholm, Business Center Bornholm, CRT, Campus, NaturBornholm, Middelaldercenter, Nexø Havn, Bornholms Lufthavn og indtil flere foreninger og bornholmske virksomheder, eksempelvis BornPol, der har mange års erfaringer med at betjene rejser til og fra Polen.

Hermed er bolden givet op og spørgsmålet er nu, om der er nogen, der griber den.

Det håber jeg!"
2024-09-14 00:00:00,Det letteste budget i mange år,Bornholms Tidende,"Et trylleslag i sidste øjeblik forvandlede et svært kommunebudget til to næsten hyggelige dage, hvor Bornholms politikere fik det bedre med hinanden. Kun af ren og skær gammel vane blev det siden beskrevet som et rigtig svært budget. Bag den lukkede dør fortsatte trylleslagene, da to simple pennestrøg forbedrede udsigten til 2026 med 30 millioner kroner. Hårdt arbejde og svære beslutninger for at forbedre kommunekassens tilstand kom derimod kun meget kort på tale. Her er historien om, hvad der virkelig skete - og hvorfor.

Det var svært. Det var faktisk rigtig svært. Sådan lød forfatternes første fortælling om det nye kommunebudget.

Og sådan har den faktisk også lydt lige siden.

Og jo: Selvfølgelig er det svært at fjerne madskolen i Nexø. Ligesom det er svært at spare på unge truet af misbrug, brugere af psykiatrien, inklusion i folkeskolen, tid i hjemmeplejen.

De fleste politikere har også følelser. Derfor bliver alt af den slags svært. Til dem, der bliver ramt, er det også meget hensynsfuldt at sige, at det var svært. Beklager meget, men det var så svært.

Desuden vidste alle jo, at det her budget ville blive svært. Sparekravet var på 64 millioner, ideerne kom fra et grimt katalog. Hele året har bornholmerne vidst det. Når alle ved, at noget bliver svært, bliver det endnu lettere at sige, at det var svært.

Du har sikkert regnet det ud nu. Hvor skal vi hen med alt det her? Vi skal præcis det sted hen, som du nok har regnet ud.

Det her budget var ikke svært. Det var ikke svært i kroner og øre. Det var ikke kvart så svært som sidste år. Og det var milevidt fra dengang, hvor det rigtig var svært: De to sorte år for 10 år siden, hvor der blev lukket skoler og sparet 220 millioner kroner tilsammen.


VÆRSGO: 41 MILLIONER

Den store forskel på svært og ikke spor svært kom så pludseligt, at nogle slet ikke lagde mærke til den. I hvert fald ikke før de bornholmske politikere kom ud med det forlig, der fik mange til at ånde lettet op.

Næsten 41 millioner blev der sendt fra København. En søvnig fredag eftermiddag, hvor alle på Bornholm var ved at gå på weekend.

Den sidste weekend før mandagens budgetforhandlinger.

105 millioner kroner - 20 millioner mere end ventet - fra statens pulje til vanskeligt stillede kommuner. Plus 20,7 millioner i særtilskud - penge, som kommunerne oplevede, at regeringen havde snydt kommunerne for tilbage i juni.

Fra det øjeblik var budgettet ikke svært længere.

Det kunne kun blive svært, hvis kommunalbestyrelsen selv skulle vælge at gøre det svært. Ved at presse sig selv. Ved for eksempel at forlange af sig selv, at også budgettet for 2026 skulle bringes i balance. Eller ved at beslutte, at man var nødt til at bruge så let et budget til også at lægge nogle penge tilbage i den kommunekasse, der har mistet 200 millioner kroner i tiden efter sidste valg.

Var der et flertal for selvvalgte mål af den slags? Ville kommunalbestyrelsen bruge pusterummet på de næsten 41 millioner til at rette op og tænke langsigtet frem? Det ville også gavne politikerne selv: At skabe balance på 2026-budgettet et helt år i forvejen ville også lægge i ovnen til et rigtig let budget om et år, knapt tre måneder før kommunevalget.

Det var de gode spørgsmål den mandag morgen. Og jo, det virkede det til. Når vi i Tidendes liveblog skrev og skrev og gentog, at der tegnede sig et flertal for også at rette op og se længere frem, så skyldtes det, at et flertal fortalte os, at lige netop dét var intentionen.

Konservative havde sagt det på forhånd.

Og Socialdemokratiet, Moderaterne og løsgænger Søren Schow havde sagt det mandag morgen. Også DF sagde senere det samme.

Bjarne Hartung Kirkegaard (KD) bekræftede det meget direkte: Vi sidder derinde og sparer og sparer, sagde han. Direkte adspurgt, om også budgettet for 2026 skulle bringes i balance nu, hvor chancen var der.

Knapt et døgn senere kom så resultatet: Der mangler stadig 23 millioner, godt og vel, før det næste budget er i balance. Og ud af de 200 forsvundne millioner bliver der lagt lige godt ni millioner tilbage i kassen.

Hvordan kan det nu hænge sammen?


OVERSKUD FRA START

For at finde det svar har Tidende talt med adskillige af dem, der var med bag den lukkede dør. For at finde ud af, hvad der reelt foregik. Hvilke motiver og hensyn, der lå bag. Og helt lavpraktisk: Hvad tiden i virkeligheden gik med.

- Det er et rigtig godt spørgsmål, som en af forhandlerne siger.

Svarene tegner det samme billede. Ikke alle husker alting helt ens, men i hovedtræk er svarene de samme. Budgettet blev som det blev, fordi det vigtigste hensyn hverken var at kigge længere frem eller at lægge et stort beløb tilbage i kassen.

Det vigtigste hensyn var at undgå at spare.

Og særligt for borgmester Jacob Trøst (K) var det også meget vigtigt, at alle partierne kom med. De to hensyn hang tilmed glimrende sammen, for jo færre penge man skulle prøve at finde, desto lettere ville det blive at få alle partierne med.

Næste års budget var blevet så let, at Trøsts borgmesterforslag mandag morgen viste et overskud på lige omkring syv millioner.

Efter halvanden dags forhandlinger blev det resultat så forbedret til ni millioner.

- Vi nåede da noget, som en af forhandlerne siger. Borgmesteren testede også en anden vej at gå mandag morgen. Jacob Trøst bekræfter, at han her fortalte kommunalbestyrelsen, at der også var den mulighed at finde flere penge og prøve at bringe også 2026-budgettet i balance. Det ville han faktisk gerne, fortæller han også bagefter.

Jacob Trøst satte samtidig kommunalbestyrelsen ind i noget andet. Nemlig at han ville få svært ved at få en udviklingsaftale med et garanteret årligt millionbeløb bragt på plads med Indenrigsministeriet, hvis ministeriet kunne se, at Bornholm på adskillige felter har et serviceniveau, der er højere end lovens minimumskrav.

Hertil svarede Socialdemokratiet, at man principielt gerne ville have også 2026 i balance, men at man også kendte begrænsningerne for det. Moderaterne talte for at se længere frem, men cirka her gik den snak så i stå. Om borgmesteren til en start havde sin egen konservative gruppe bag ideen stod heller ikke klart for alle i rummet.

Fra det punkt, ganske kort inde i forhandlingerne, var opgaven rimelig let. Foran kommunalbestyrelsen lå nu faktisk det letteste budget i seks år. Det letteste siden borgmester Winni Grosbølls festbudget i 2018, der blandt andet gav så megen pleje af naturen, at der knapt nok var den løvfrø i Nylars, der ikke var personligt beskyttet i hele det følgende år.

HEN TIL KOMMODEN Jacob Trøsts borgmesterforslag samlede alt det, som alle partierne var enige om. Det tog de andre partier ret godt imod. I mandagens første kaffepause pegede kun Søren Schow på en svaghed ved borgmesterens tilgang.

Målet om enighed førte også til, at forslaget ikke sætter nogen retning, sagde han til Tidendes liveblog.

Men stemningen var god. Det var den stort set hele tiden.

Rent praktisk gik tiden med at file og polere på borgmesterens forslag. Hurtigt handlede det hele om enkelte budget-dispositioner. Kan vi undgå at spare de her 300.000 kroner, hvis vi i stedet sparer 300.000 kroner herovre?. Mange enkelt-diskussioner af den slags.

Mest tid gik der med en bestemt håndfuld enkeltforslag: Sygefraværet optog tid både mandag og tirsdag. Men også hjemmeplejens fokustid, lærernes undervisningstid og den bortsparede energiø-medarbejder.

Enkelte nævner desuden det ofrede misbrugstilbud til unge, Business Center Bornholm, Folkemødet og madskolen i Nexø blandt de emner, der optog en del tid.

- Vi cyklede meget rundt i det samme uden rigtig at komme nogen steder, fortæller en forhandler.

- Bundlinjen rykkede sig ikke. Der var jo ingen vilje til at spare, fortæller en anden.

TRYLLERI FOR 30 MILLIONER Prognosen for 2026, det næste budget lige op til valget næste år, blev ikke desto mindre forbedret: Fra minus 52,5 millioner kroner til de godt 23 millioner, som kommunalbestyrelsen nu mangler at finde næste år. Men hvordan? Det var også meget let.

For det første ved at forvente, at Bornholm igen til næste år vil modtage 105 millioner kroner fra puljen til vanskeligt stillede kommuner. De 105 millioner, som kommunen fik tilsagn om få dage før budgetforhandlingerne, er det højeste beløb til Bornholm nogensinde.

I år forventede kommunen 85 millioner fra puljen. Ved i stedet at forvente 105 millioner blev balancen for 2026 med ét slag forbedret med de første 20 millioner kroner.

Når det nye budget nu går ud fra, at Bornholm vil få det samme beløb i de følgende år, er det første gang nogensinde, at kommunalbestyrelsen forventer det samme beløb fremadrettet som det beløb, der netop er kommet.

Nogle hævede brynene og fandt det optimistisk.

Men samtidig fortæller flere forhandlere, at både 125 millioner og 130 millioner kroner også blev bragt på tale som som det forventede beløb fra puljen i 2026. Begrundet med, at næste år er et valgår, og at der derfor er grund til at tro på, at regeringen vil behandle kommunerne bedre end normalt.

Den anden metode til at fjerne ventet underskud i 2026 handler om at splitte kommunens tilskud til nyt boligbyggeri op i to lige store dele: Den første i 2026 - og den næste først året efter. Før det nye budget stod hele beløbet til at skulle op af kassen i 2026.

- 2026-balancen bliver 9,5 millioner bedre af at dele grundkapitaltilskuddet ud over to år. Det er bare et budgetfif, som en af forhandlerne forklarer.

Tilsammen forbedrede de to greb udsigten for 2026 med 29,5 millioner kroner. Stort set krone til krone det samme beløb, som forhandlingerne forbedrede 2026 med.


STORE KONSERVATIVE OFRE

Bornholmerne sagde tillykke bagefter. Og særligt til borgmester Jacob Trøst. Han lykkedes da også med sit vigtigste mål om, at alle skulle med. Og at alle kom med var populært.

På den front står borgmesteren styrket efter budgettet.

Mindre opmærksomhed har samlet sig om, at enigheden bag det nye budget ikke så meget var borgmesterens værk, som det var summen af en række lykketræf. Af at alle partier af sig selv var kommet frem til, at de måtte gå med i dette budget. Af to grunde.

For det første skræmte sporene. Selv Enhedslisten fik høvl for budgettet for nu to år siden, hvor Jacob Trøst endte udenfor døren.

Alle partierne vidste desuden, at det at stå udenfor budgettet i år med det samme ville indbringe rollen som hovedmistænkt for det dårlige samarbejde i bornholmsk politik.

Den rolle ønskede ingen.

For det andet var der det rent politiske. At gå fra forhandlingerne går hånd i hånd med risikoen for, hvad de andre finder på derinde bag døren. På den konto hang ikke mindst Enhedslisten på. Også selvom Enhedslisten ifølge Morten Riis (EL) ikke havde fået noget som helst, som han åbent sagde kort før forliget blev vist frem.

At ingen (måske undtagen netop Enhedslisten) betalte en højere pris for enigheden end borgmesterens eget Konservative er en anden hidtil overset pointe ved budgettet.

På forhånd var Jacob Trøsts rent politiske mål, at kommunens økonomi skulle forbedres, og at børn og unge skulle holdes mindst muligt fri.

Men til kommunekassen blev der kun ni millioner. Ikke alverden, når man også tænker på, at enkeltstående møder i kommunalbestyrelsen tidligere har kostet kassen både 40 og 50 millioner. Eller på at en plads på en sikret døgninstitution til en anbragt ung bornholmer koster kommunen cirka fire en halv million kroner om året: To ekstra af dem, og de ni millioner er pist væk igen.

Hvad angår børn og unge sparer budgettet på begge de to specialskoler. Unge truet af misbrug mister et tilbud, der kommer færre projekter om inklusion i folkeskolen, og madskolen i Nexø bliver nedlagt. At en stilling i kommunens sekretariat for energiøen også bliver nedlagt er endnu et stort konservativt offer.

Ud fra det kan man enten betragte Jacob Trøst som en fællesskabets mand og en god demokrat, der lytter og også tilgodeser andre.

Eller som en borgmester, der opnår for lidt til sig selv og afgiver for meget - selv i en ret let situation, hvor alle er enige, og hvor han kunne have fået mere.

Begge syn findes rundt om på Bornholm.

Men det kræver nok et valgresultat, hvis man skal se hvilket syn, der er fremherskende."
2024-09-16 00:00:00,Der er brug for ambitioner,Bornholms Tidende,"Bornholm skal hæve ambitionsniveauet for erhvervsvenlighed - ellers risikerer energiøens potentiale at gå tabt.

Energiøen er omdrejningspunktet for kommunens Plan- og Udviklingsstrategi 2024.

I DI Bornholm kvitterer vi for kommunens ambition om at tænke en kommende bornholmsk energiø sammen med lokal vækst og udvikling. Hvis energiøen bliver en realitet, så har den potentiale til at blive den største udefrakommende vækstmotor for øen nogensinde. Derfor er det overordentlig vigtigt, at vi er rede til at omsætte fyrtårnsprojektet til lokale arbejdspladser, vækst og flere permanente tilflyttere.

GODT MED FORBEREDELSE DI Bornholm påskønner, at Bornholms Regionskommune tager opgaven alvorligt og med Plan- og Udviklingsstrategien allerede nu forbereder sig på de muligheder, som energiøen kan bringe.

Det er positivt, at kommunen vil indgå samarbejder og partnerskaber med dem, der udvikler, bygger og drifter Energiø Bornholm.

Vi forventer, at aktørerne tænker Bornholm med og sikrer maksimal positiv lokal effekt - for eksempel ved, at der i de kommende offentlige udbud stilles krav om anvendelse af lokale underleverandører i det omfang, at det overhovedet er muligt.

Samtidig må Plan- og Udviklingsstrategi 2024 ikke kun blive en ønskeliste til fremtiden.

Strategien skal også forholde sig til nutiden og de aktuelle udfordringer og muligheder.

Det lange perspektiv skal suppleres af det korte og mellemlange. DERFOR OGSÅ BEKYMRINGER Vi er bekymrede for, at Bornholms Regionskommune sigter forbi andre vigtige udviklingsområder ved at gøre en eventuel fremtidig energiø til det primære centerpunkt for en bornholmsk udviklingsstrategi.

Gør også Bornholm, som øen er i dag, til centrum for de strategiske indsatser med ambitionen om at gøre denne ø til et af de bedste steder i landet at leve, bo, gå i skole, arbejde og drive virksomhed.

ERHVERVSVENLIGHED ELLER EJ Det er en kendsgerning, at DIs erhvervsvenlighedsundersøgelse år efter år placerer Bornholm i den absolutte bund blandt landets kommuner, når det kommer til lokal erhvervsvenlighed.

Bornholm rammer både bunden, når det drejer sig om virksomhedernes vurdering af det kommunale erhvervsklima, og når man ser på de statistiske parametre.

Det er et problem nu og her for Bornholms eksisterende erhvervsliv, og det bliver et problem for fremtiden, når Bornholm vil gøre sig attraktiv for nye virksomheder og tilflyttere i kølvandet på energiøen og udnytte nye erhvervsmæssige muligheder.

HÆV AMBITIONSNIVEAUET Hvis Bornholm skal gøre sig forhåbninger om at omsætte energiøen til lokal vækst, udvikling og arbejdspladser, så bør man sætte ind her som den første og vigtigste strategiske målsætning i en Plan- og Udviklingsstrategi 2024, i supplement til energiøen.

Hæv ambitionsniveauet markant for den kommunale erhvervsvenlighed og sæt handling bag ordene.

Det vil skabe fundamentet for at få skabt den lokale udvikling og vækst, som energiøen på den lange bane leverer potentiale for - og det vil gavne øens eksisterende virksomheder og hele det bornholmske samfund på den kortere bane."
2024-09-17 00:00:00,Styrk de lokale virksomheder i stedet,Bornholms Tidende,"Et bud på en erhvervsudvikling, der styrker lokalt forankrede virksomheder og tilfører værdi til det, Bornholm har at byde på.

Med Power-to-Vækst strategien som omdrejningspunkt for Plan- og Udviklingsstrategien for Bornholm er der en stor risiko for, at ""alle æg lægges i én kurv"", og det endda en kurv, som næppe kommer til at stå på Bornholm.

I stedet ønsker Enhedslisten, at den kommende Plan- og Udviklingsstrategi skal fremme en erhvervsudvikling, der tiltrækker og styrker lokalt forankrede virksomheder og tilfører værdi til det, som Bornholm har at byde på: en enestående beliggenhed, gode råvarer, unikke landskaber og en solid håndværkstradition. Til gavn for Bornholm.

MED PÅ VISIONEN Kom nu med på visionen, skrev Claus Larsen- Jensen til mig på en facebook-tråd i sidste uge.

Den vision, jeg blev opfordret til at dele, var visionen om opbygningen af en PtX-industri på Bornholm og etableringen af en erhvervspark for energitung industri i tilknytning til den planlagte Energiø Bornholms landanlæg ved Sose.

Det er den vision, som et flertal i Kommunalbestyrelsen med Socialdemokratiet og de Konservative som de ivrigste fortalere lige nu er villige til at fæste deres lid til som dét, der skal skabe arbejdspladser og udvikling på Bornholm, og som de derfor foreslår som omdrejningspunktet for Bornholms Plan- og Udviklingsstrategi for de kommende fire år.


HVORFOR IKKE?

Der er mange grunde til, at jeg og Enhedslisten Bornholm ikke kan støtte op om den vision.

Helt grundlæggende virker det ganske risikabelt ""at lægge alle sine æg i én kurv"" og basere Bornholms kommende Plan- og Udviklingsstrategi så enstrenget på noget, der for det første ligger et godt stykke ude i fremtiden, og for det andet i stigende grad ser tvivlsomt ud.

Gennem det seneste halve års tid, har stadig flere centrale aktører på energifronten nemlig sat spørgsmål ved, hvorvidt etableringen af kablet fra Bornholm til Sjælland giver samfundsøkonomisk og energiforsyningsmæssig mening. Etableres kablet ikke, så er Tyskland på nuværende tidspunkt den eneste reelle aftager af strøm fra havvindmøllerne ud for Bornholm, hvorfor flere nu slår til lyd for, at der skal kunne etableres direkte forbindelser til udlandet fra havvindmølleparker etableret på dansk havbund.

I dette perspektiv kunne forudsætningerne for etablering af PtX og anden energitung industri på Bornholm pludselig være væk.

""DE STORE"" ADVARER Hvad der kommer til ske er uvist, men lige nu virker det mest seriøst at indtænke disse scenarier i en kommende Plan- og Udviklingsstrategi for Bornholm.

Samtidig har store danske aktører som CIP og Ørsted de seneste måneder nedskaleret, udskudt eller helt droppet satsningen på PtX i Danmark. Heller ikke dette synes imidlertid at gøre indtryk på fortalerne for Power-to-Vækst strategien som omdrejningspunkt for udkast til Plan- og Udviklingsstrategien for Bornholm.


ARBEJDSPLADSER

Dertil kommer, at det er ganske tvivlsomt, at etableringen af PtX og en erhvervspark for anden energitung industri vil kunne føre til et antal arbejdspladser, der på nævneværdig vis vil kunne bringe os i nærheden af at målet om 42.000 indbyggere på Bornholm.

Endnu er langt de fleste PtX-anlæg, som der barsles med i Danmark og resten af Europa kun etableret på tegnebrættet eller som mindre forsøgsanlæg. For eksempel er det forsøgsanlæg, der netop er blevet indviet i Ramme i Jylland på kun 10 MW.

Derfor bygger tallene for beskæftigelseseffekten af PtX industrien på beregninger foretaget med afsæt i erfaringer fra lignende brancher. Rambøll har på denne baggrund regnet på beskæftigelseseffekten fra en planlagt etablering af et 300 MW PtX-anlæg på Lolland. Her forventer Rambøll en samlet varig beskæftigelseseffekt på 55 årsværk over den 20-årige driftsperiode, svarende til 2,75 årsværk pr. år.

Forestiller man sig, at brinten ikke bare eksporteres direkte, men videreforarbejdes til enten metanol eller ammoniak, så stiger beskæftigelseseffekten til 160 årsværk for den samlede periode, svarende til 8 årsværk pr. år.

Overfører man de tal til Bornholm og antager, at der ikke er nogen stordriftsfordele ved at etablere et for eksempel dobbelt så stort anlæg, så kunne etableringen af et 600 MW anlæg til produktion af ammoniak altså forventes at generere 16 arbejdspladser i driftsfasen. Det er et tal, vi i Enhedslisten har meget svært ved at forbinde med de udsagn, der er kommet fra blandt andre Claus Larsen-Jensen om, at PtX og en erhvervspark for energitung industri vil skabe ""mange nye arbejdspladser"".

Derfor har vi spurgt, hvad disse antagelser bygger på, og selvom Claus Larsen-Jensen fortæller, at der ""ligger rapporter om disse mulige grønne arbejdspladser"" ved etablering af PtX med mere, så er det endnu ikke lykkedes at få at vide hvilke rapporter, der henvises til - ud over rapporten fra CRT, som bygger på de ovennævnte tal fra Rambøll.

UDBYGNING AF HAVVIND I Enhedslisten er vi ikke i tvivl om, at der kommer til at ske en markant udbygning af havvind i Østersøen de kommende år - og heldigvis for det! Vi er heller ikke i tvivl om, at en stor del af de vindmøller, der skal rejses i Østersøen, kommer til at blive skibet ud fra Rønne. Dette potentiale er de bornholmske virksomheder, blandt andet igennem samarbejdet i Offshore Center Bornholm, i fuld gang med at udnytte, og det er godt!


FØDEVARER, KUNSTHÅNDVÆRK MED MERE

Vi er imidlertid også sikre på, at Bornholm fortsat har et kæmpe potentiale i forhold til at udvikle produktionen af lokale, sunde, velsmagende og klima- og miljøvenlige fødevarer hele vejen fra jord til bord.

Bornholm har også et kæmpe potentiale i forhold til at bygge videre på den succes, som det bornholmske kunsthåndværk lige nu fremviser, og vi mener, at Bornholm har et kæmpe potentiale for at videreudvikle turismesektoren i en mere grøn, mere klimavenlig og mere lokalt forankret retning.

Selvom hvert jordbrug, hvert mosteri, charcuteri, bryggeri, keramikværksted, vandretursarrangørvirksomhed, eller pensionat, og de mange håndværkervirksomheder, der hver dag skaber og forbedrer de fysiske rammer for borgere og virksomheder, hver for sig kan synes som en dråbe i havet, så skal vi ikke glemme, at det netop er disse små virksomheder, der skaber en stor del af beskæftigelsen.

Den seneste erhvervsanalyse for Bornholm fra 2018 viser, at knap halvdelen af de godt 2000 personer, der i 2015 var beskæftigede på nye bornholmske arbejdssteder, etableret i perioden 2009 - 2015, var ansat i små virksomheder med mellem en og tre ansatte.

Vil vi en udvikling på Bornholm til gavn for de mange og til gavn for Bornholm, og hvis vi vil det nu og ikke først om 10-15 år, så er der derfor al mulig grund til at støtte op om og skabe rammerne for at etableringen og udviklingen af lokalt forankrede virksomheder, der tilfører værdi til det, Bornholm har at byde på, og ikke ensidigt satse på at etablere en PtX-industri på Bornholm."
2024-09-17 00:00:00,Fremtidsbilleder for Bornholm,Bornholms Tidende,"Der er muligheder!

For 10 år siden var der nogen, der tænkte at Bornholm og Rønne ligger perfekt som installationshavne for kommende havvindmølleparker i Østersøen og et kæmpe arbejde blev sat i gang.

Det skete til trods for, at et konsulenthus gjorde det helt klart, at Bornholm aldrig ville komme i betragtning som installationshavn. Det blev også starten på Offshore Center Bornholm. Meget er sket, men mere vil ske i de næste 10 og 20 år.

Her følger nogle fremtidsbilleder for Bornholm og Offshore Center Bornholm.


EN HEKSEKUNST - BYGGET PÅ GRANIT

At kigge ind i fremtiden er en heksekunst - vi gør det med baggrund i den solide granit, 10 års erfaring i offshore og omgivet af vand og med troen på, at vi kan, hvis vi griber ud efter den! Vi ser en logistik og servicehub i Østersøen, der er åben 24/7/365, hvor der 3D printes - som for eksempel de små huse, hvor vores gæster og ansatte skal bo i kortere perioder. Husene skyder nu hurtigt op, og de printes i materialer, som vi ellers anså som affald.

Og der printes reservedele som droner leverer både til lands og til vands.

Fra nye lagerhuse plukkes, særpakkes og forsendes delkomponenter, som var det de legoklodser i gavepakker.

Samtidigt optager vi en film af det hele, set fra oven, som vi har med i branding af Bornholm og om den grønne samfunds-transformation og de erhvervsmuligheder, der er skabt på øen.

Der bunkers skibe i Østersøen med ammoniak, metanol og nogle er på el. Vi ser skibe, der drives med rotorer og nyfortolkning af sejl. Vi har sikkerhedsprocedurerne klar og kan reparere dem alle, - det I kan stave, det kan vi lave, og på syv minutter når vi stadig fra port til Airport - en service, der kun er muligt her på Bornholm.

HELT ELEKTRISKE På land er vi helt elektriske - vi samler kabler og kobler skibe og trucks til el og udvikler på en nyfortolkning af en tilkoblingsløsning, der kan passe til alle store enheder.

Vi ser på ny teknologi og roser de robotter, der tager nattevagten - vi ser unge der har energi i øjnene og med deres nye uddannelser, som vi end ikke kender navnet på - men de er velkomne, og vi skal nok lære dem at svejse også - at arbejde med metal som en keramiker, der former sit ler.

Vi supporterer de test, der på mange erhvervsområder testes på testøen og får nye samarbejdspartnere og viden - Testø-konceptet er sat i struktur. På Campus uddannes et korps af projektledere, der kan arbejde på tværs af fagligheder. Men et mere flatterende navn til testøen søges fortsat.

HAVET I et Østersø Lab er havmiljøets innovatorer og institutter ved at få styr på fedtemøg og Micro alger i nye cirkulære processer.

Der er opnået stor indsigt med AI teknologi og sejlende droner, der udvikles i et fællesværksted. Vi ser og måler havet, data opsamles; om torsk, næringsstoffer, badevandstemperatur og gasudslip.

Nye iværksætter sætter gang i øen - og i et netværk omkring Østersøen. Nye miljøer skyder op på bunden af havet, der har sit helt eget liv og liv! - ikke mindst omkring havvindmølleparkerne, der nu gør noget godt for havet også.

Dog skal vi nok ikke forvente, at disse hvide skove på havet også kan producere rav til vores efterkommere. Der er mange på øen, der bakker op og godt kan se mening en erhvervspark til havs, hvor mad, medicin og materialer gror og Tangloppen er navnet på en ny børnehave til alle de børn, der vil bo på Bornholm, og forældre, der klapper og flytter med - jobannoncer er jobsnaps der kun er synlige et kort øjeblik og jobagenten sidder i noget, der ligner en vagtstue med overvågningsskærme for at følge med.


FYRTÅRNSPROJEKTER 1-2-3

Øens organisationer står sammen, og BCB står for erhvervsfremme, som det øvrige land ikke kan overse.

Energiøen leverer store mængder power og er nu en ø med power- og i et Ptx anlæg er der brug for rent vand. Der er ikke brug for tungt vand i denne omgang, og det rene vand leveres af bornholmerne.

Fisk er gået i land og nyder godt af overskuds-varmt vand i bassiner med tomater og salater og ingen teenager på øen skånes for at tage for lange og varme bade.

Men - tunnel-forbindelse til Sverige er stadig uvis. Derimod er Bornholm forbundet af el-, fiberkabler og brintrør, og som de gamle konger, der fattedes penge, har borgmesteren tilkæmpet sig en ny knudepunkts-told til øen. I OCB får vi stadig nye serviceideer, mens vi gør lagkagen større - hov, vi har da ingen bager i netværket!


BORNHOLM

Bornholm har fået sine O&M-service havne. Vi satser som minimum på Nexø og Rønne.

Vi taler stadig en smule danglish og nogle siger stadig windmills om windturbines - altså de møller der står på havet, som nu skal serviceres.

I 25 - 30 år skal det sikres, at al automatik virker, og der er eftersyn på alt fra førstehjælpskassen kabler til stiger. Også her er dronerne sat ind, og sammen med robotbiller, der løber op og ned ad vingerne, kigger de efter sprækker både uden på og inden i - og har man glemt madpakken der ude på vandet eller skruenøglen A47blå, så fixer logistikchefen på havnen også det. 3-400 mand er i sving med service på land og til vands.

Servicefolk sejles i fast rutefart i el-drevne mandskabsbåde. Engang i mellem kommer de store hotel- og værkstedskibe til havn for at tanke op og skifte personale - syv minutter fra lufthavnen - og de serviceres som cruisegæster, fordi det var den kaj, der var ledig - for der er gang i havnen i Rønne. Ellers er mere og mere af skibsfarten blevet autonom, - ikke et ord om øens busser, selvom det er fristende at tænke dem autonome - og som en OCBer helt sikkert også kan udleje og reparere - sig bare til.

NYE TIDER I Rønne Gamle Elværk mødes vi.

Scenen udskiftes med et hologrambord, hvor førende universitetsprofessorer toner frem og viser os de nyeste teknologimuligheder og guider de studerende i samarbejdet mellem mennesker.

Nogle OCBere vil savne at kunne sparke dæk som i de gode dage, men vi skal have indsigt for både at kunne sige til og fra, og medforme fremtiden.

Alternativt skal vi holde medlemsmøde på Bofa - ahhh, der skal de også tænke nyt! Og elværket - Rosens gamle bygninger - skal renoveres for adskillige millioner. Altså, øens virksomheder arbejder på at bistå byggeriet af verdens første Energiø, - så piece of cake med den renovering.


ROADMAPPINGBORNHOLM2030.COM

Byggeri og anlægsprojekter på Bornholm - projekterne er remset op i roadmappingbornholm2030.

com. Hvorfor ikke 2050 vil nogle sige, men se nu bare Rønne Havn.

Den var så fremsynet og arbejdede efter en strategi til 2050 - den holdt ikke.

Den er out-dated i 2024, og der skal en ny til.

Vi ved at offshore branchen vil ændre sig. Kunder på havnen har taget nye metoder i brug og vi ser nye skibstyper. Innovative ideer gør, at de strukturer, som vi har lært at kende i 2024, har ændret sig, både teknologisk, procesmæssigt og konkurrencemæssigt.

Vores salgsargumenter er nytænkte - men klippen står fast og lægger ryg til samlingskraft og engagement."
2024-09-21 00:00:00,Samarbejde er vejen til velstand,Bornholms Tidende,"Denne gang om sammenhængen mellem lokalt samarbejde og velstand.

Til trods for, at Bornholm er hele Danmarks solskinsø og bliver rost til skyerne i internationale medier, står udfordringerne i kø.

Vi mangler penge til vigtige velfærdsopgaver, halter bagud med den grønne omstilling, og det kulturhistoriske museum i Rø, som skulle formidle vores rige kulturarv, bliver alligevel ikke til noget.

Politikerne håber, at flere indbyggere og skattepenge vil løse problemerne, og de har en vision om, at vi skal være 42.000 bornholmere i 2028. Men de har nok været lige lidt for optimistiske. Ifølge de seneste prognoser fra 2024 vil indbyggertallet toppe med godt 39.800 i netop 2028, men falde til 39.000 i 2035.

Så selv med Energiø Bornholm bør vi nok indstille os på, at vi selv skal gøre en væsentlig indsats for, at vores ø fortsat skal være verdens bedste sted at leve. Vi - borgerne - må slet og ret gøre os endnu mere umage for at skabe det, som samfundsforskere kalder social kapital.

DEN USYNLIGE RIGDOM - SOCIAL KAPITAL I bogen Bowling Alone beskriver den amerikanske politolog Robert D. Putnam, hvordan tilslutningen til frivillige foreninger er sunket markant, og stadig flere vælger at tilbringe en væsentlig del af deres tid alene - især foran computer- og fjernsynsskærmen.

Putnam registrerede, at forandringerne har haft fatale konsekvenser for det amerikanske samfundets sociale kapital, som er en type kapital, som skabes, når folk evner at samarbejde og støtte hinanden. Nærmere bestemt er social kapital et resultat af normer, som opmuntrer til samarbejde, tillid, der gør at man stoler på hinanden, og netværk, som skaber rammer for samarbejdet.

Social kapital bidrager til velfungerende demokratier og fremmer økonomisk vækst.

Arbejdspladser og skoler præget af positive relationer og godt samarbejde vil normalt belønnes med bedre trivsel, mindre stres, lavere sygefravær og højere produktivitet og kvalitet.

SAMARBEJDE PÅ TVÆRS Det er ikke alle former for samarbejde, der skaber social kapital.

Forskerne taler om henholdsvis afgrænsende og brobyggende social kapital, og det er den sidstnævnte - samarbejde mellem mennesker, der er forskellige med hensyn til blandt andet etnicitet, bosted, økonomi og politisk orientering, som vi som samfund har specielt gavn af.

I praksis kan det for eksempel betyde, at det er godt for vores samfund og økonomi, hvis Dansk Folkeparti og Enhedslisten, landbruget og naturbeskyttelsesorganisationer, eller Venstre på Østbornholm og Vestbornholm, klarer at samarbejde, fremfor at de bruger masser af tid og ressourcer på at være uenige.

ET STÆRKT CIVILSAMFUND En vigtig forudsætning for høj social kapital er et stærkt civilsamfund - det vil sige. at indbyggerne engagerer sig i frivillige, ikkekommercielle og samfundsnyttige organisationer og foreninger.

Her på Bornholm udføres der hver dag masser af frivilligt arbejde. De mange festivaler, idrætsarrangementer, Folkemødet og Kulturugen kan kun gennemføres, fordi et stort antal mennesker vælger at bruge deres tid til fordel for fællesskabet, og frivillighed er også en forudsætning for genbrugsbutikker, museer, gallerier, besøgsordninger på institutioner, integration af flygtninge og mange andre aktiviteter, som gavner samfundet og gør vores ø til et bedre sted at leve.

FRIVILLIG VELFÆRD Men der findes også områder, hvor vi for fremtiden nok må regne med at gøre en endnu større frivillig indsats.

Som Mads Roke Clausen påpeger i bogen Det civile potentiale, så er den klassiske velfærdsstat rettet mod at afhjælpe arbejdsløshed, sygdom, arbejdsulykker og alderdom i industrisamfundet, men kommer til kort, når det gælder det postindustrielle samfunds nye typer sociale problemer. Hvis velfærdsstaten skal overleve, så må frivilligt arbejde spille en større rolle - både for at afhjælpe og især forebygge en del af de nye udfordringer.

VENSKAB I STEDET FOR PSYKOLOG Det kan for eksempel være på børne- og ungeområdet.

Mange børn og unge slider med ensomhed, mistrivsel og psykisk sygdom, og hvis de ikke får hjælp til at mestre deres liv og bryde med negative mønstre, så vil det ikke blot give dem og deres familier dårligere livskvalitet, men også ramme kommuneøkonomien hårdt.

Politikernes løsning på problemet er gerne flere psykologer og specialpædagoger.

Men måske er det ikke først og fremmest dyr professionel hjælp, der behøves, men gode oplevelser, venskaber, anerkendelse og muligheder for at opleve mestring, og her kan vi alle bidrage. Mennesker med gode sociale netværk har bedre chancer for at klare sig uden hjælp fra det offentlige.

SAMMEN OM ET NYT MUSEUM Det planlagte museum i Rø er et eksempel på et projekt, hvor det ikke lykkedes bornholmerne at samarbejde til det fælles bedste, og det har kostet unødvendig meget tid og mange penge.

Når vi nu skal i gang med et alternativ, så er det derfor vigtigt, at vi kan forsikre de store fonde om, at der er bred folkelig opbakning om projektet. Alle behøver selvfølgelig ikke at være enige om, at den løsning, som vi lander på, er den bedste, men vi skal lade være med at modarbejde hinanden - for det vil vi nemlig alle tabe på.

LOKALT TREPARTSSAMARBEJDE Vi har heller ikke samarbejdet optimalt på det grønne område.

Danmark har gennem internationale aftaler forpligtet sig til at skabe mere natur og bekæmpe klimakrisen, og det blev i 2020 vedtaget, at der skal etableres 15 såkaldte naturnationalparker, deriblandt en i Almindingen på Bornholm.

Målene har vist sig vanskelige at nå, fordi nogle aktører prioriterer sine egne individuelle interesser frem for samfundets og jordklodens bedste. I mellemtiden dør Østersøen, vi får varmere, vådere og vildere vejr, og det bliver sværere at drive land- og skovbrug.

For at bekæmpe kriserne bør der hurtigst muligt etableres et lokalt trepartssamarbejde, hvor parterne bliver enige om, hvor indsatsen skal sætte ind.

KUNSTEN AT SAMARBEJDE At skabe et godt samarbejde, der kan bidrage til social kapital, er en kunst, som fordrer visse færdigheder hos dem, som skal samarbejde, blandt andet evnen til at tale ordentligt til hinanden og anerkende de andres faglighed, erfaringer og forskelligheder.

Kort sagt handler det om at skabe arenaer for samarbejde, hvor aktørerne føler sig værdsat, oplever gensidig respekt, kommunikerer effektivt og er i stand til at arbejde mod fælles mål.

Så enkelt - og alligevel så svært.

Mona Klippenberg er uddannet lektor med speciale i historie. Hun er specielt optaget af dannelse og pædagogik ligesom hun naturmæssigt har erfaringer fra sin 9000 kvadratmeter store have på Bornholms østkyst."
2024-09-25 00:00:00,Stort som småt,Bornholms Tidende,"Bornholm bør være åben for erhvervsudvikling, der rummer plads til det mulige spin-off, som energiøen kan føre til.

Det kan på sin vis glæde én, at Helle Munk Ravnborg i Bornholms Tidende 17. september anbefaler, at Bornholm i sin Plan- og Udviklingsstrategi fokuserer på lokale fødevarer og kunsthåndværk.

For som medlem af LAG Bornholms bestyrelse siden 90erne og formand siden 2002 har jeg fra starten talt varmt for, at LAGen i sin strategiplan skulle have fokus på de to indsatsområder, hvilket bestyrelsen vedholdende har gjort frem til i dag. Det har styrket Bornholms kulturelle identitet og være til glæde for vor selvforståelse og for turisterhvervet i en tid, hvor vi oplever, at destinationer i stigende grad mister deres kulturelle identitet i en globaliseret verden.

Men selv om både lokale fødevarer og kunsthåndværk er brancher i vækst, hvad indtjening og beskæftigelse angår, så har det ikke kunnet løfte indbyggertallet eller ændre en demografi, med for mange ældre og for få nyfødte.

VI HAR BRUG FOR MERE Der skal mere til.

Statens tanke om at bruge Bornholm som energiø er et af de (få) aktuelle initiativer, der kan rykke udviklingen i den rigtige retning.

Men selvfølgelig skal vi i den proces ikke sætte noget for os dyrebart over styr men søge indflydelse i processen, så vigtige hensyn bliver taget i en løbende dialog.

Må jeg i tre nedslagspunkter beskrive, hvad der kan gøres eller er gjort med tanke på at sikre rammer for energiøen, der er forenelige med det Bornholm, som vi gerne ser i fremtiden.

OFFSHORE CENTER BORNHOLM LAG Bornholm gav i 2014 økonomisk støtte til etableringen af Offshore Center Bornholm.

Dette single point of entry gav mening i en tid, hvor Rønne Havn stod overfor en større udvidelse som udskibningshavn for vindmøller til felter i den sydlige Østersø.

OCBs rolle blev med klimaaftalen for energi og klima med videre af 22. juni 2020 forstærket ved udsigten til, at Bornholm skulle huse den ene af de to aftalte energiøer (Energiøen i Nordsøen er siden sat på pause).

Samarbejdet i OCB har som en sideeffekt affødt en henvendelse til Campus Bornholm om at styrke de erhvervsuddannelser, som man kan se et stigende behov for under etableringen af energiøen, i serviceringen af de etablerede vindmølleparker i den sydlige Østersø og i de af energiøen afledte virksomheder, der måtte komme til, hvis der etableres en erhvervspark i forbindelse med energiøens etablering.

DIALOG MED ENERGINET 22. november 2022 indbød Energinet til borgermøde i Aakirkebyhallerne om planerne for den kommende energiø og det landanlæg, der var planlagt nord for Søndre Landevej i området, der er afvandet af Risebæk.

På vegne af BBS foreslog jeg her, at der rundt om det kommende landanlæg skulle ske en skovrejsning, der med tiden ville kunne skjule de tekniske installationer i form af transformerstationer og mulige erhvervsområder.

Jeg foreslog, at man gav skovrejsningen navnet Elmindingen.

I BBS følte vi et stigende behov for dialog med Energinet ved udsigten til Bornholm som energiø baseret på 3,8 GW vindmøllestrøm fra havvindmølleparker syd for Bornholm.

BBS tog i 2023 på den baggrund kontakt til Energinet med tanke på at få en dialog om emner, der optog medlemsforeningerne.

Det handlede om 1) at sikre en skovrejsning rundt om energiøens landanlæg (omtalt som Elmindingen), 2) et ønske om et formidlingssted for energiøen tæt på landanlægget og endelig 3) en opfordring til at stille krav om et fælles sprog på tværs af ingeniørfaglige discipliner ved kommende udbud med tanke på at lette den forskningsindsats, der skal forankres i Baltic Energy Island sammen med deres samarbejdspartnere.

Dialogmødet, hvori der deltog repræsentanter fra Energinet, Baltic Energy Island, Danmarks Naturfredningsforening, Destination Bornholm og BBS, kom i stand den 25. oktober 2023 og blev bevidst afholdt på NaturBornholm. RESULTATERNE De var opløftende.

1) Energinets konsulenter i landskabsforvaltning, Arkitema K/S, arbejder i deres landskabsplaner nu med et 100 meter bredt skovbælte rundt om landanlægget og er så småt ved at tage navnet Elmindingen til sig.

BBS havde foreslået et 300 meter bredt skovbælte og frem for alt foreslået, at der kom skovrejsning helt ud til Sdr. Landevej på de strækninger, hvor der ikke var bebyggede matrikler. Imidlertid har man fra statens side ikke forhåndsreserveret jord til landanlægget helt frem til Søndre Landevej men kun frem til nordsiden af de bebyggede matrikler langs vejen - det vil sige til en linie, der ligger cirka 50 meter nord for Søndre Landevej.

Det er beklageligt, da træer plantet 50 meter fra Søndre Landevej vil være meget længere om at dække det, der ønskes dækket end træer, der blev plantet langs vejkanten.

Det bør der arbejdes på kommer til at ske.

2) Fra BBSs side så vi helst, at formidlingen af det igangværende arbejde med at etablere energiøens elementer på havet og på øen og udrulle de perspektiver, der er i etableringen af verdens første energiø, fra starten kom til at ligge på NaturBornholm ved Aakirkeby.

Her kommer i forvejen cirka 60.000 gæster årligt, og herfra har man en fornem udsigt ned til det dybereliggende kommende landanlæg, der kun ligger cirka halvanden - to kilometer syd for museet. Der går allerede i dag stier fra NaturBornholm ned mod landanlægget skabt i forbindelse med Aakirkebytingets projekt Spor i landskabet.

Ved mødet var både NaturBornholm og Baltic Energi Island med på idéen - lige som mødets øvrige deltagere. NaturBornholm søger nu fondsstøtte til finansiering af første fase af den nye formidlingsopgave.

3) Punktet blev registreret men ikke fundet relevant at drøfte ved mødet.

Afslutningsvis blev der af mødedeltagerne udtrykt et ønske om at se sådanne dialogmøder være tilbagevendende. Der er brug for, at repræsentanter for udvalgte interesseorganisationer kan mødes med Energinet og BRK og drøfte udfordringer, ønsker eller bekymringer i en mere snæver kreds.

ISLANDSKE INSPIRATIONER Power-to-X er elektrolyse af for eksempel vand, der spaltes i henholdsvist. H2 og O og bruges i dag i forbindelse med den grønne omstilling til produktion af alternative brændstoffer som eksempelvis brint, metanol eller ammoniak, og det er særlig aktuelt når vindmøllerne leverer mere strøm end nettet (forbrugerne) vil modtage.

Ved elektrolysen går dog mere end halvdelen af energien tabt i form af varme. Denne varme er der brug for at finde afsætning for. Det inspirerede BRK til at tage en tur til Island for at høre om de islandske erfaringer i brugen af geotermisk varme. Som islandsk konsul blev jeg koblet på opgaven og leverede sammen med den islandske ambassade i København et program for de otte deltageres fire dage lange tur, hvor jeg deltog som det niende medlem - men for egen regning.

Vi så for eksempel gartnerier, der i kraft af geotermisk varme kunne leverede tomater året rundt og som sendte en container med tomater til grøntovet i København hver uge.

Vi oplevede de varme udendørsbade, som alle større islandske byer har et eller flere af, og som tilbyder 38-40 grader varmt vand året rundt i nogle ofte meget smukke omgivelser.

Men vi oplevede også i firmaet VAXA brugen af geotermisk varme på en meget spændende og nytænkende måde. Her dyrker man i store drivhuse alger, da det er en genvej til at udvinde Omega-3 frem for at udvinde Omega-3 af spisefisk. Algerne bliver som forsøg også brugt til opdræt af små fisk/større fisk, der så ender som foder for dambrugslaks og det med gode erfaringer.

På den videnskabelige front har algesuppen vist sig som et egnet vækstmedie for kødcellers celledeling. Forsøgene støttes af McDonalds og NASA, der ser en fremtid i kød skabt ved celledeling i en algesuppe - hvad enten det er til brug i burgere her på jorden eller på Mars i forbindelse med de bemandede rumrejser til Mars, der er i støbeskeen.

FANTASIEN SKAL OGSÅ STIMULERES Dette det sidste afsnit er med, da det stimulerer fantasien og sætter tanker i gang om, hvordan vi kan bruge procesvarmen fra en mulig elektrolyse til erhvervsformål, der giver mening i en bornholmsk sammenhæng.

Til det formål bør der reserveres erhvervsarealer, der kan komme i spil, når/hvis overskudsvarmen bliver en realitet. For at runde af skal det nævnes, at bruges owerplanting ´en / de 0,8GW havvindmøllestrøm til elektrolyse, så vil det afføde en procesenergi, der svarer til cirka tre - fire gange det, som hele det bornholmske fjernvarmenet leverer på et år til sine forbrugere.

Så der må være basis for at tænke tanker i retning af at bruge procesvarme i fjernvarmenettet, i flere store gartnerier, i forædlingsopgaver i fødevarebranchen eller hvad med at bruge procesvarme i en Risebæklagune tæt op ad det smukke område langs bækkens nedre del. Det kan tjene som et baggrundstæppe i lagunen, mens panoramaudsigten ud over Østersøen er det, som alle vil komme til tale om."
2024-09-26 00:00:00,MERE FRAGTKAPACITET NU TAK,Bornholms Tidende,"Madam Stolzt er på grund af manglende fragtkapacitet i tænkeboks om etablering af lagerkapacitet i Brøndby.

Færgerne til og fra Bornholm er en livsnerve for øen.

Det gælder for de tusindvis af turister som strømmer til Bornhom året rundt, men også øens egne borgere, når den mindre solrige del af landet skal besøges.

Men afhængigheden gælder ikke kun rejselystne borgere og glade turisters transportmuligheder, men også erhvervslivets trafikkanaler.

Så når fyldte container ikke kan komme afsted til tiden enten til eller fra Bornholm på grund af manglende fragtkapacitet, så koster det ikke kun tid, men også kroner og ører.

DYR VENTETID Det har man - igen - denne sommer oplevet hos interiørvirksomheden Madam Stoltz, hvor containere til Bornholm har stået og ventet i Københavns Frihavn på grund af manglende plads på færgerne til Bornholm.

Det fortæller Peter Bundgaard, medejer af Madam Stoltz.

I 2024 har vi alene pr dags dato haft 50 dages ventetid, der direkte er resultatet af manglende kapacitet på færgerne til Bornholm. Det er vel at mærke i en periode, hvor vi har modtaget relativt få containere. Så vi tør slet ikke tænke på, hvor stor ventetiden havde været, hvis vi havde været inde i en periode med langt større containermængde til vores lager.

Han understreger: »En ting er de udfordringer, som det giver os som virksomhed, men vi er også nødt til at se det i en større sammenhæng.

På længere sigt er vi nervøse for, om vi som ø er klar til fremtiden? For vi ser ind i en fremtid, der forhåbentligt er lys for vores ø,- en fremtid med havnens udvidelse, vindemølleeventyr og energiø. Og så må vi som erhvervsdrivende for en relativt stor lokal virksomhed sikre os, at fragtkapaciteten øges på forhånd, når man nu ved, at fremtiden forventeligt vil betyde endnu mere fragt til Bornholm. Vi skal ikke stå i en situation, hvor det kommer bag på os. Det vil være en katastrofe for hele den del af det bornholmske erhvervsliv, der er afhængige af fragtkapaciteten.« Den omfattende ventetid forstyrrer ikke kun virksomhedens flow i forhold til den daglige arbejdsgang på Madam Stoltz store lager i Nexø, hvor produkterne pakkes ud, sorteres og sendes ud til kunder i de 45 lande, hvor virksomhedens produkter forhandles. Det koster ganske enkelt på bundlinjen.

Den ventetid har givet en merudgift for os på 60.000 kroner.

Merudgiften opstår, da vi betaler for mere containerleje samt den længere opbevaring af containeren i Frihavnen, når speditøren ikke afhenter containeren, hvis han ikke har plads på færgen til Bornholm forklarer han.

TILBAGEVENDENDE UDFORDRING Det er ikke en ny, men ret velkendt problemstilling for det bornholmske erhvervsliv. Sidste år fortalte JYSK i Rønne om leveringsudfordringer. Så snart kalenderen siger påske og hen over sommeren, så kommer udfordringerne, lød det.

Lige så snart det bliver påske, udvikler det sig til, at vi ikke rigtig ved og kan regne med, hvornår varerne kommer, fortalte butikschef i Jysk i Rønne, Oliver Barfod Harthimmer til TV2 på det tidspunkt.

Han forklarede desuden, at det ikke var ualmindeligt, at to forventede leverancer blev reduceret til en i sommerperioden.

Det samme gjorde sig gældende i 2022. Der lød det fra Nyboes Auto: Vi har meget ofte biler og maskiner, der står og venter på delkomponenter, som forskyder hele vores tidsplan og produktion, forklarede direktør Jesper Jensen ved den lejlighed.

Senere samme efterår råbte borgmester Jacob Trøst (K) vagt i gevær og forudså flere problemer for det bornholmske erhvervsliv. Og beskeden var i øvrigt den samme fra Madam Stoltz medejer Peter Bundgaard ved samme lejlighed.

Skulle man placere vores virksomhed i dag, så ville man aldrig kigge på Bornholm. Det er egentlig utroligt, at det har kunnet lade sig gøre. Der skal ikke mange flere problemer til med leveringstiderne, før jeg bliver nødt til at gøre min stilling op, sagde han.

IKKE LØST To år senere står Madam Stoltz med en identisk og uløst problemstilling.

For selv om der af og til meldes om beskedne fald i den bornholmske fragt i enkelte måneder, så opstår flaskehalsene stadigvæk.

Fragtkapaciteten fra Bornholm udregnes over et årshjul, hvorfor der med den nuværende kapacitetsløsning vil være perioder med tomme pladser på færgen til Køge og andre perioder med ventetid.

Vi forstår naturligvis godt, at hvis der er pres på i spidsperioder som Folkemødet, men det ændrer jo ikke på, at vi for det første har en datoaftale med en kunde i udlandet som udfordres og derudover lander regningen for forsinkelsen på vores bord, siger Peter Bundgaard, der stadig overvejer de langsigtede konsekvenser af flaskehalsene.

Vi hører til Bornholm, det er her vores hjerte banker, men vi er også en virksomhed, der skal respektere vores bundlinje.

Derfor kan sådanne unødvendige ekstraregninger føre til overvejelse om etablere lagerfaciliteter som så mange andre i Brøndby-området."
2024-09-28 00:00:00,Flertal siger nej til power-to-X og grøn erhvervspark,Bornholms Tidende,"Kommunen skal ikke lede efter mulige arealer til power-to-X og en erhvervspark ved siden af energiøens landanlæg, siger et flertal i kommunalbestyrelsen. Det sker en måned efter, at staten gav Bornholm 10 millioner kroner til netop at kunne bygge nye virksomheder ovenpå energiøen.

Intet arbejde bliver sat i gang for at finde et eller flere arealer til en grøn erhvervspark og en bornholmsk produktion af grønne brændstoffer ved siden af energiøens landanlæg ved Sose.

Sådan tegner billedet sig, efter at Enhedslisten og løsgængeren Søren Schow onsdag afviste et forslag fra kommunaldirektør Sine Sunesen om at lede efter mulige arealer for så at finde et eller flere at sende ud i offentlig høring.

Når kommunalbestyrelsen tager stilling til sagen i oktober, vil de i alt ni mandater fra Enhedslisten og løsgængerparret Søren Schow og Heidi Burgedahl ifølge René Danielsson (DF) blive bygget ud med tre mere fra Dansk Folkeparti, der så vil udgøre et flertal på 12.

Flertallet imod en grøn erhvervspark og en produktion af grønt brændstof på Bornholm viser sig godt en måned efter, at regeringen den 22. august gav Bornholm 10 millioner kroner til netop at kunne arbejde videre med at udbygge energiøens landanlæg med nye virksomheder.

For Søren Schow er onsdagens nej i udvalget for natur, miljø og plan en ny kurs i forhold til den 30. maj. Her afgjorde hans og Heidi Burgedahls stemmer, at arbejdet for en grøn erhvervspark og en produktion af grønt brændstof blev gjort til en del af kommunens nye planstrategi.

Du og Heidi stemte i maj for at åbne for powerto-X og en grøn erhvervspark. Hvorfor stemmer I så imod nu, når det handler om at finde arealer til at virkeliggøre det? - Det er sådan set et godt spørgsmål. Vi har aldrig været superbegejstrede for det, men vi fik kringlet noget tekst ind i det tillæg til planstrategien, der gjorde, at vi godt kunne stemme for det, siger Søren Schow.

- Men når jeg skal være lidt mere tydelig om, hvad vi står for, er det lettere at sige, at det kan vi ikke gå ind for. Det skulle vi måske bare have sagt noget før, siger han.

Bornholms Regionskommune vil vægte projekter højt, der vil bidrage positivt til Bornholms samlede økonomi og værdier, lød den konkrete sætning om power-to-X og en erhvervspark, som Søren Schow og Heidi Burgedahl fik skrevet med ind i planstrategien.

TROEN ER FORSVUNDET Søren Schow tror ikke længere på, at energiøen kan give Bornholm nogen blivende arbejdspladser. - Jeg stemte imod, fordi jeg ikke tror på det projekt. Jeg tror slet ikke på power-to-X, og jeg synes ikke, at vi skal involvere os i det.

Jeg kan også læse i alverdens medier, at de store selskaber opgiver projekter om powerto-X, siger han.

- Hele fortællingen om, at det vil give flere arbejdspladser til Bornholm tror jeg heller ikke på. Så jeg syntes, at jeg ville sende et klart signal ved at stemme imod, siger Søren Schow.

I udvalget for natur, miljø og plan nævner forperson Helle Munk Ravnborg (EL) tre grunde til, at Enhedslisten siger nej til at lede efter egnede erhvervsarealer ved siden af landanlægget.

- For det første ser vi det som for tidligt at bede vores medarbejdere om at bruge tid på at slå streger på et kort, når der nu er stor usikkerhed, om og hvornår der kunne blive tilført strøm fra havvindmøller til Bornholm, siger hun.

- For det andet stemte vi imod, fordi powerto-X ikke forekommer hverken realistisk eller samfundsmæssigt hensigtsmæssigt med den nuværende teknologi. Power-to-X skaber kun få arbejdspladser i en driftsfase, og der er en stor mængde spildvarme, som vil være dyr at nyttiggøre.

- For det tredje ønsker vi ikke at medvirke til at skabe yderligere uvished og økonomisk utryghed hos de mennesker, der bor og ejer ejendommene omkring en mulig højspændingsstation ved Sose, siger Helle Munk Ravnborg.

Også René Danielsson (DF) har flere grunde til det nej, der også vil komme fra Dansk Folkeparti.

- Vi stemmer nej til alt omkring Energiø Bornholm, indtil bornholmerne er blevet spurgt ved en folkeafstemning. Hvis Sydbornholm skal ødelægges, skal det først ske efter, at bornholmerne har givet deres mening til kende på et oplyst grundlag, siger han.

- Det kan da godt være, at der er nogle økonomiske perspektiver i det, men det må bornholmerne i så fald vise, at de tror på. Jeg tror lige så lidt på, at energiøen kommer, som jeg tror på, at Forsvaret får tilført 190 milliarder kroner i løbet af de næste 10 år.

- Jeg tror ikke på, at energiøen kommer op at stå, for den bliver så kolossalt dyr, at en rød regering senest vil droppe projektet, hvis der kommer en recession. Og fordi en blå regering forhåbentlig er klogere end en rød regering, siger René Danielsson.

BORNHOLM FIK 10 MILLIONER Flertallet i kommunalbestyrelsen slår bak godt en måned efter, at Bornholm den 22.

august fik en ekstrabevilling på 10 millioner kroner øremærket til at bygge nye virksomheder ovenpå energiøen. Det skete efter pres fra begge de bornholmske medlemmmer af Folketinget. - Når man opstiller så meget vedvarende energi, så skal der også være lokale fordele forbundet med det. En erhvervsudvikling man skal have mulighed for at skabe med blandt andet arbejdspladser. Og det er det, som de her penge skal bruges til, sagde Lea Wermelin (S) den 22. august til TV2/ Bornholm.

- I jagten på at blive selvforsynende med energi vil flere og flere danskere skulle leve og bo med større energianlæg. Derfor skal vi blive bedre til at udnytte disse anlæg til det maksimale. Vi har derfor fra et samlet Bornholm forsøgt at få midler til at udnytte alle de erhvervsmæssige muligheder, der er forbundet med energiøen, sagde Peter Juel-Jensen (V).

Sammen med med Mark Palmquist (K) stemte Claus Larsen-Jensen (S) onsdag for at begynde at lede efter mulige erhvervsarealer ved siden af energiøens landanlæg.

- Det ser ikke kønt ud i forhold til Folketinget, siger Claus Larsen-Jensen i lyset af, at et flertal vil noget andet.

- Det er ærgerligt. Baltic Energy Island fik jo 10 millioner kroner fra staten for netop at kunne komme videre med de her ting. Så er det ikke så smart over for regeringen og Folketinget, hvis vi bagefter kommer og siger, at vi ikke vil det her alligevel. - At planlægge for power-to-X og en grøn erhvervspark handler om at tilbyde nogle muligheder for virksomheder, der gerne vil etablere sig på Bornholm. Så det er ikke så godt. Men lad os nu se. Det er kommunalbestyrelsen, der skal træffe beslutningen, siger Claus Larsen-Jensen.

Også Kirstine van Sabben (M) ærgrer sig.

- Ved at finde de her erhvervsarealer og lave en lokalplan for nye virksomheder omkring energiøen allerede nu ville Bornholm spare tid for og gøre det lettere for interesserede virksomheder. Vi ville også vise, at vi vil det her. Det gør vi ikke nu, siger hun.

Det er ærgerligt. Baltic Energy Island fik jo 10 millioner kroner fra staten for netop at kunne komme videre med de her ting. Så er det ikke så smart over for regeringen og Folketinget, hvis vi bagefter kommer og siger, at vi ikke vil det her alligevel. Claus Larsen-Jensen (S), gruppeformand

Jeg stemte imod, fordi jeg ikke tror på det projekt. Jeg tror slet ikke på power-to-X, og jeg synes ikke, at vi skal involvere os i det. Søren Schow (løsgænger), medlem af kommunalbestyrelsen"
2024-09-30 00:00:00,Hold fast,Bornholms Tidende,"Tro på strategien og Bornholms fremtid.

Kommunalbestyrelsen har med erhvervsstrategien Power to Vækst valgt en visionær tilgang til energiøen - en strategi, der skal sikre varige arbejdspladser og økonomisk vækst gennem blandt andet en energi-erhvervspark.

Denne erhvervspark er en unik mulighed for Bornholm til at styrke sin position som energiknudepunkt i Danmark. Det er en unik mulighed - nu med statslig støtte.

STATEN STØTTER Staten står klar til at støtte Bornholm i denne udvikling.

Det sker gennem loven om statsligt udpegede energiparker, som specifikt åbner for, at vi kan udpege et areal til en energi-erhvervspark.

Det er en enestående chance, der ikke kommer igen, og vi skal handle nu for at sikre, at Bornholm bliver en del af denne nationale satsning på grøn energi og erhvervsudvikling.

Hvis vi venter, så risikerer vi, at denne mulighed forsvinder. MODSTAND Desværre valgte et flertal i Natur-, Miljø-, Plan- og Udviklingsudvalget for nyligt at stemme imod et forslag om at igangsætte arbejdet med at udpege et areal.

Det er helt afgørende, at Økonomi og Klimaudvalget og Kommunalbestyrelsen retter op på dette ved at stemme for forslaget.

DET HASTER Hvis vi ikke handler nu og arbejder med at udpege et areal, vil Bornholm miste sin plads i den statslige satsning på energiparker.

Samtidig er det afgørende, at vi tager stilling nu, så de virksomheder, der skal byde på Energiø Bornholm ved, at vi er åbne for, at de indtænker investeringer på Bornholm.

Ved ikke at tage stilling nu, så risikerer vi, at virksomhederne alene fokuserer på at producere energi, som sendes væk fra øen uden at skabe de arbejdspladser og den varige økonomiske udvikling, som vi har desperat brug for her på øen.

OPFORDRING Vi opfordrer derfor Økonomiudvalget og Kommunalbestyrelsen til at tro på strategien og tage beslutningen nu.

Ved at handle proaktivt og udpege et areal til en energi-erhvervspark sikrer vi Bornholms fortsatte fremtidige rolle som centrum for grøn erhvervsudvikling."
2024-10-01 00:00:00,Erhvervsfolk: Et selvmål af rang,Bornholms Tidende,"Bornholms erhvervsliv kommer med fælles opråb til politikerne: Stop slingrekursen og grib muligheden for en energierhvervspark nu.

U tilfredsheden i det bornholmske erhvervsliv er markant, efter at politikerne i sidste uge vedtog at sætte energierhvervsparken i forbindelse med den kommende energiø på pause.

- Sagen om energierhvervsparken er så afgørende for hele øens fremtid, at vi ikke kan sidde den politiske behandling overhørig. Derfor råber vi nu politikerne op og beder dem sikre, at Bornholm griber denne enestående mulighed for vækst, investeringer, nye arbejdspladser og dermed en lysere fremtid.

Sådan lyder det fra DI Bornholm, SMV Bornholm, TEKNIQ Bornholm og Ocean Prawns i en fælles udtalelse.

VI KAN IKKE VENTE Hvis den planlagte energierhvervspark i tilknytning til Energiø Bornholm realiseres, vil det ikke alene styrke det eksisterende erhvervsliv, men også åbne dørene for nye industrier, tiltrække investeringer og skabe varige arbejdspladser på øen. Bornholm står dermed overfor en unik chance for at sikre fremtidig økonomisk bæredygtighed, men tiden er knap, og politisk handling er nødvendig nu, lyder det fra erhvervslivets organisationer.

De frygter desuden, at et vigtigt vindue lukker efter beslutningen om at udsætte erhvervsparken.

- Bornholm er nævnt eksplicit i den lovgivning, der gør det muligt at udlægge arealer til en energierhvervspark ved energiøens landanlæg. Samtidig er 2025 fastsat som sidste frist for at identificere og indmelde et areal til staten. Hvis ikke lokalpolitikerne handler nu og godkender identificeringen af de relevante arealer, går Bornholm glip af en historisk chance for at blive en central aktør i fremtidens energilandskab.

- Det bliver formentlig i 2025, at udviklere som Ørsted og Copenhagen Infrastructure Partners skal give deres bud på Energiø Bornholm. Og skal de indtænke investeringer på Bornholm, skal de allerede nu have et klart signal om, at vi på Bornholm er åbne for samarbejde og investeringer. Derfor kan vi ikke vente - vi skal handle nu, lyder det i udtalelsen.

DI BORNHOLM RÅBER VAGT I GEVÆR Inden kommunalbestyrelsen skal træffe den endelige beslutning om en energipark, skal sagen igennem Økonomi- og Klimaudvalget onsdag den 2. oktober.

Og det er en af grundene til at advarslerne fra erhvervslivet nu står i kø.

- Bornholm står over for den største mulighed for udvikling i nyere tid, og hvis vi ikke handler nu, forpasser vi en chance, der ikke kommer igen. Derfor skal vi virkelig passe på med, hvad det er for nogle signaler vi sender til Christiansborg og ikke mindst de virksomheder, som overvejer at investerer på Bornholm, siger Michael Almeborg, formand for DI Bornholm.

- Etableringen af en energierhvervspark er en investering i Bornholms fremtid. Det vil skabe nye vækstmuligheder for øens eksisterende erhverv og tiltrække flere erhverv til øen. Den chance har vi ikke råd til at passere, siger Brian Kofod, Formand for SMV Bornholm.

- Bornholm har nu en unik mulighed for at blive et knudepunkt for energi og innovation, men det kræver, at vi tør tænke langsigtet, og har en fælles ambition for at realisere de nye udviklingsmuligheder.

At arbejdet stoppes nu, før både borgere og vi i erhvervslivet har haft mulighed for at blive inddraget er dybt problematisk, siger Peter Lund Olsen, formand for Tekniq Bornholm.

ET POLITISK SELVMÅL Den stærkeste reaktion kommer fra Ocean Prawns i Nexø.

- Det er et selvmål af rang, hvis Bornholm ikke griber denne mulighed. For et år siden besluttede kommunalbestyrelsen et tillæg til erhvervsstrategien, der netop rummede en energierhvervspark.

Nu, et år efter, slår man bak. Den type politisk slingrekurs skaber usikkerhed for investeringer i øens erhvervsliv og underminerer visionen om at skabe arbejdspladser, som vil styrke Bornholm både på kort og lang sigt, siger Daniel Barslund, administrerende direktør for Ocean Prawns."
2024-10-02 00:00:00,Slingrekurs bremser vores grønne vækst,Bornholms Tidende,"At sætte energierhvervsparken på pause er et alvorligt skridt baglæns for øens fremtid.

S idste uges beslutning om at sætte projekteringen af en grøn erhvervspark på Bornholm på pause er intet mindre end et selvmål for øens fremtidige udvikling. Når et samlet bornholmsk erhvervsliv - den ene af de to økonomiske motorer i vores samfund - i klare vendinger anbefaler at gribe denne enestående mulighed, er det udviklingsmæssigt tonedøvt at vælge at trække bremsen.

Bornholm står midt i en historisk chance for at sikre vækst, jobskabelse og økonomisk bæredygtighed med udsigten til Energiø-projektet. Netop nu, hvor store aktører og beslutningstagere bekymret regner og vurderer potentialet i Bornholm som en central del af Danmarks grønne energifremtid, er det afgørende, at vi sender et klart og entydigt signal om, at vi er klar til at tage del i den grønne omstilling. Bornholm må ikke slingre, når det gælder udviklingen.

Afgiftsfritagelsen, som erhvervsparken kan opnå, er en enestående mulighed, der ikke med sikkerhed kommer igen. Derfor er det kortsigtet og farligt at sætte projektet på pause i en tid, hvor beslutningerne om Energiøen er ved at falde på plads. Den signalforvirring, som Natur-, Miljø- og Planudvalgets beslutning sender til Christiansborg og de potentielle investorer, kan koste Bornholm dyrt - måske endda føre til, at vi mister muligheden for at blive et centralt knudepunkt i den grønne energisektor.

Vi skal huske på, at Energiøen er meget mere end et energiprojekt.

Det er en investering i Bornholms fremtid, et løfte om arbejdspladser og en chance for at udvikle en infrastruktur, der kan sikre vores ø en stærk og bæredygtig økonomisk vækst. At lade den chance gå til spilde på grund af politisk tøven er et slag mod både vores erhvervsliv og vores vision om Bornholm som en energiø.

Det er nu, vi skal tro på fremtiden. Det er nu, vi skal gribe muligheden og vise, at vi som ø tør tage ansvar for den grønne omstilling. Derfor bør kommunalbestyrelsen omstøde udvalgsbeslutningen og handle i overensstemmelse med de klare opfordringer fra erhvervslivet. Vi har brug for politikere, der ser potentialet i fremtiden, og som handler i Bornholms bedste interesse - ikke politikere, der tøver, når mulighederne for vækst banker på døren.

Lad os ikke vakle i troen på en grøn fremtid for Bornholm. Lad os i stedet tage styringen og sikre, at vores ø bliver en central aktør i Danmarks energilandskab. Vi har alle forudsætningerne for at lykkes, men det kræver handling og beslutsomhed - nu."
2024-10-03 00:00:00,S: Nej til erhvervspark er at gamble med Bornholms muligheder,Bornholms Tidende,"Bornholm går glip af arbejdspladser, hvis der bliver lukket for at undersøge mulige steder at placere en erhvervspark omkring energiøens landanlæg, siger MF Lea Wermelin (S) og borgmesterkandidat Anne Thomas (S).

Lyt til kritikken fra Bornholms erhvervsliv.

Undersøg hvor en energierhvervspark kan ligge i nærheden af energiøens landanlæg. Og tag så dialogen med bornholmerne om hele ideen.

Det opfordrer folketingsmedlem Lea Wermelin (S) og borgmesterkandidat Anne Thomas (S) til, efter at der tegner sig et flertal i kommunalbestyrelsen imod at undersøge, hvor en erhvervspark vil kunne ligge henne.

Det sandsynlige flertal består af Enhedslisten, Dansk Folkeparti og løsgængerne Søren Schow, Heidi Burgedahl og Jonna Nielsen, der tilsammen råder over 13 mandater.

Blandt det øjeblikkelige mindretal på 10, der vil noget andet, er Socialdemokratiet.

Lea Wermelin lægger vægt på, at vinduet for at spille et areal til en energipark ind til staten og på den måde høste en række fordele vil blive lukket næste år.

Loven om energiparker giver Bornholm mulighed for at melde et areal ind i år eller næste år, hvor en række fleksible rettigheder vil følge med for de kommuner, der melder et areal ind. I den proces har Bornholm fået særstatus til også at kunne benytte muligheden i kombination med havvind fra energiøen. I udgangspunktet var Bornholm ikke med, fordi loven var rettet mod vindmøller og solceller på land.

Da også borgmester Jacob Trøst (K) havde peget på det hul i loven, fik Bornholm den særstatus, som Socialdemokratiet nu advarer mod ikke at gøre brug af.

- Hvis Bornholm skal gribe energiøens potentiale for arbejdspladser, udvikling for vores lokale erhvervsliv og uddannelsesmuligheder, spiller en mulig energipark ind. Den mulighed ligger i lovgivningen til og med 2025, siger Lea Wermelin i i Socialdemokratiets pressemeddelelse.

- Der er absolut ingen grund til at kortslutte processen i kommunalbestyrelsen nu, før bornholmerne kan tages med på råd, siger hun.

STATEN GAV 10 MILLIONER Socialdemokratiet opfordrer til, at sagen tages af kommunalbestyrelsens dagsorden, så der ikke tages en forhastet beslutning om at lukke ned for noget, før vi overhovedet ved, hvad det er, og hvad det kunne bruges til, siger Anne Thomas.

- Socialdemokratiet er helt enig med det bornholmske erhvervsliv, når de understreger, at det vil være et selvmål af rang, hvis arbejdet med en energi-erhvervspark stoppes nu, siger hun.

- Vi har lige fået 10 millioner kroner af Christiansborg til at lave en god og inddragende proces, så lad os tage dialogen og få foldet mulighederne ud, inden vi kommunalt tager stilling, siger Anne Thomas.

- Der skal sendes et signal om, at Bornholm ønsker investeringer. Virksomheder som Ørsted og Copenhagen Infrastructure Partners, der skal byde på Energiø Bornholm, skal kende deres muligheder, når de i 2025 giver bud på Energiø Bornholm.

- Lad os komme i gang med en offentlig dialog om en energi-erhvervspark nu, hvor alle bornholmere kan bidrage og blive klogere. Vi skal gøre vores hjemmearbejde, og så kan vi træffe en beslutning på et oplyst grundlag, siger Anne Thomas.

Enhedslistens reaktion på kritikken er kølig.

Socialdemokratiet skriver Vi har fået 10 millioner kroner. Det er lidt uklart, hvem dette vi refererer til. Mig bekendt er det den erhvervsdrivende fond Baltic Energy Island, der kan se frem til at modtage pengene, skriver natur-, miljø- og planudvalgets forperson Helle Munk Ravnborg (EL) på Facebook.

(Baltic Energy Island er) en fond, der i sin konstruktion har repræsentanter fra fire bornholmske og fire ikke bornholmske aktører i sin bestyrelse.

P.t. tæller bestyrelsen således repræsentanter fra netop Ørsted og CIP-fonden.

Foruden borgmesteren tæller bestyrelsen derudover DTU, Siemens, BEOF, Rønne Havn og Offshore Center Bornholm, skriver Helle Munk Ravnborg."
2024-10-03 00:00:00,Offshore-direktør: Der bliver talt om Bornholm,Bornholms Tidende,"Lone Reppien Thomsen var med, da den globale vindindustri samledes til messe i Hamburg.

Vind-industrien har afholdt sin årlige internationale Wind Energy-messe i Hamburg, og Offshore Center Bornholm (OCB) var med. - Jeg holder øje med branchens stemning, fremtidige servicemuligheder og potentielle kunder, fortæller direktør Lone Reppien Thomsen, som var med på messen.

Offshore-direktøren bed undervejs mærke i, at Energiø Bornholm blev nævnt positivt overalt.

- Uanset om det var en ung skotte i garderobekøen eller personale ved standene, havde folk bemærket Bornholm som et spændende knudepunkt for offshore-energi, fortæller Lone Reppien Thomsen.

OCB var i Hamburg for at udforske erhvervsmuligheder, der kan gavne øens erhvervsliv.

- Det er min opgave at følge med i, hvad der sker. For eksempel er brugen af droner langt mere udviklet nu, end for få år siden, og det er interessant i forhold til drift og vedligehold af møller.

MILJØVENLIG DRIFT Lone Reppien Thomsen så flere løsninger med robotter, der kan påmonteres direkte på møllevingerne. Det betyder, at reparationerne kan udføres mere effektivt og miljøvenligt.

Desuden bliver det yderste lag af vingerne slebet og opsamlet, så det ikke ender i havet.

- Generelt er der stort fokus på miljøtiltag, såsom genbrug af gamle møllevinger.

Branchen viser et imponerende innovativt engagement. Man kender ikke altid løsningerne på forhånd, men arbejder løbende med udfordringerne.

Den samme tilgang har bornholmske virksomheder brug for, siger OCB-direktøren med et vink til de lokale politikere.

- Vi skal aktivt vælge at være medskabere af fremtiden og udnytte de muligheder, der opstår. En erhvervspark på Bornholm kan fungere som et centralt punkt for lokal innovation og vækst. Bornholmske virksomheder er opmærksomme på at finde løsninger, men det kræver en forståelse for de udfordringer, der er, og den indsigt opnås kun ved at være direkte involveret."
2024-10-04 00:00:00,Milliarder til grønt eventyr,Bornholms Tidende,"På Bornholm siger de nej. I Skive sagde de ja. Og for sidstnævnte har det betydet milliardinvesteringer i grøn teknologi.

SKIVE (Bornholms Tidende) 3.000.000.000 kroner. Så mange penge er der allerede investeret i GreenLab - et grønt erhvervseventyr i den nordvestjyske by Skive.

Der er dags dato skabt 103 nye arbejdspladser, 500 mere er på vej indenfor de næste to år, og de kommende 500 arbejdspladser er kun spadestik nummer to på en gigantisk mark med plads til mange flere grønne virksomheder.

Men hvorfor er de oplysninger overhovedet relevante for læsere af Bornholms Tidende? Fordi et flertal i regionskommunens kommunalbestyrelse vil afvise et forslag fra kommunaldirektør Sine Sunesen om at lede efter mulige arealer til en grøn erhvervspark i forbindelse med den kommende energiø.

Bornholms Tidende tog til Skive for at se, hvad en grøn erhvervspark er for en størrelse, og hvad den gør for Skive Kommune. Det kan man læse om i dag og i morgen.


ERHVERVSTURISTER I HOBETAL

I Skive jubler de over deres beslutning om at satse hårdt på grøn energi. Udover regnen af arbejdspladser i den grønne industriparks foreløbige seks virksomheder drypper det også på andre dele af erhvervslivet i kommunen.

- Vores lokale entreprenører nyder godt af det her. Virksomheder, der anlægger veje, håndværkere der har været med til at opføre alle bygninger, vognmænd, der kører jord og sand blot for at nævne nogle af dem. Vi er blevet landskendt som en grøn kommune, hvilket også trækker andre typer virksomheder til. Desuden har det givet rigtig mange erhvervsturister til gavn for områdets hoteller og restaurationer, siger borgmester Peder Christian Kirkegaard. For hvert år lægger et femcifret antal erhvervsledere, forskere og politikere fra hele verden vejen forbi Skive for at lære, hvordan man skaber grønne virksomheder, hvis teknologi kan understøtte hinanden.


DANMARKS FØRSTE KLIMABY

Peder Christian Kirkegaard har været borgmester i Skive Kommune siden 2014. Den gang var de for længst begyndt at tænke grønt, og daværende klimaminister Connie Hedegaard udnævnte i 2008 Skive til Danmarks første klimaby.

- I 2010 oprettede vi et sekretariat på tværs af kommunens forvaltninger for at skabe det, vi kalder vores energiby, siger borgmesteren.

Dengang sad Peder Christian Kirkegaard allerede i byrådet. Da han trak borgmesterkæden på, var kommunen samtidig blevet klar til at realisere de konkrete tanker om at skabe et grønt erhvervseventyr.

- Jeg blev præsenteret for en idé om, at vi her i kommunen skulle etablere Danmarks første grønne erhvervspark. Det er derfra, at tanken om GreenLab bliver født, siger han.


SÅ KOM DER MILLIONER

Energiby-sekretariatet blev i 2016 til en fond, der gav sig til at arbejde med en langsigtet strategi. For ligesom Rom kan en grøn erhvervspark ikke bygges på én dag. Skive Kommunes borgmester skulle i udgangspunktet sidde som formand for energibyens fond. Men det besluttede Peder Christian Kirkegaard var en fejl.

- Vi skulle have nogle kompetencer ind, som jeg ikke har. Så vi fandt nogle erhvervsfolk indenfor energi, som har en viden om det her område og kunne være med til at skabe en symbiose, siger Peder Christian Kirkegaard.

Og så begyndte hele projektet ellers at accelerere.

Efter nogle sværdslag med myndighederne fik Skive Kommune lov til at udlægge stort område til at opføre hele energibyen eller GreenLab, som nu er navnet. Kommunen skød sammen med Norlys og Spar Vest Fonden 75 millioner kroner i GreenLab A/S i 2019 - en offentlig-privat samarbejdsmodel og moderselskabet, der skulle udvikle hele parken. Og når kommunen var villig til at satse økonomisk på at løbe projektet i gang, var erhvervslivet klar over, at de havde medvind fra første spadestik. Men kommunens investering er ikke ment som en almisse eller gavebod.


IKKE LÆNGERE LIGEVÆRDIGE

- Vi har skudt penge ind i byggemodning med en lejeaftale, hvor vi får pengene tilbage over en årrække. Det er nok den største investering, Skive Kommune har foretaget sig, men vi er sikre på, at det kan betale sig.

Alternativet er, at vi slet ikke havde gjort noget, og så var det her ikke sket, siger borgmesteren.

I starten var kommunen og investorerne ligeværdige kapitalinteressenter. Sådan er det ikke længere. Først donerede Spar Vest Fonden yderligere 30 millioner kroner i 2021. Sidenhen er der investeret over 500 millioner kroner alene i moderselskabet GreenLab, og det har udvandet kommunens andel betragteligt til et ejerskab på 7,8 procent.

Men det var også hensigten, for en kæmpekoncern af et økonomisk muskelbundt som Norlys er med til at sætte tempoet op. Og herefter er virksomhederne ellers strømmet til. Dags dato er der sammenlagt investeret 3.000.000.000 kroner i GreenLab, og det tal kommer til at stige betragteligt.


VELUDDANNEDE VENDER HJEM

Bornholms Regionskommune og Skive Kommune har mange fællestræk. Begge ligger i det, man med en ikke altid særlig rosende betegnelse kalder for Udkantsdanmark - den del af riget, der ofte fattes penge, arbejdspladser og virksomheder med højtuddannede.

Skive Kommune har et areal på 683,42 kvadratkilometer. Bornholms Regionskommune strækker sig over 589,38 kvadratkilometer.

Skive Kommune havde ved indgangen til 2024 44.739 indbyggere. Bornholms Regionskommune husede på det tidspunkt 39.332. De to kommuner har en yderligere ting til fælles.

- Vi har den udfordring ligesom Bornholm, at der er mange unge, som flytter fra kommunen for at få sig en videregående uddannelse og bliver boende andre steder. Nu ser vi, at udviklingen går den anden vej, og mange af de unge kommer hjem igen. For de vil gerne være med på den spændende rejse, som ikke kun er drevet af GreenLab, men alle de projekter og virksomheder i kommunen, der satser på den grønne dagsorden.

Her i den vestlige del af Jylland er vi faktisk én af de kommuner, der ligger højt på listen af indbyggere med lange, videregående uddannelser, siger Peder Christian Kirkegaard


EN LOKAL STOLTHED

At Skive Kommune i dag er et grønt fyrtårn i hele Danmark, har kun kunnet lade sig gøre på én måde.

- Jeg synes, det har været forholdsvist nemt. For vi har som byråd stået fuldstændig sammen om det her siden 2014. Og her i den seneste byrådsperiode har der ikke været lige så meget, vi har skullet forholde os til og bruge kræfter på, efter Norlys er kommet med, siger han.

Borgmesteren er mere end tilfreds med, hvad GreenLab er i dag og ikke mindst, hvad det er ved at vokse sig til.

- Når man snakker med andre rundt om i landet, er der mange, der nævner GreenLab.

Det skaber en lokal stolthed, siger han."
2024-10-04 00:00:00,Energiø? Nej tak!,Bornholms Tidende,"Tænketanken Kraka Economics kalder Energiø Bornholm for en økonomisk katatrofe.

TV2 har i deres program Perspektiv undersøgt energiø projektet igen og talt med både Kraka Economics og Danmarks økonomiske vismænd, der samstemmende siger, at Energiø Bornholm skal stoppes.

Det største problem for energiøprojektet er de mange og lange kabler, der skal lægges i Østersøen fra havvindmøllerne og til Bornholm og derefter fra Bornholm til Danmark og sidst men ikke mindst fra Bornholm til Tyskland. Måske skal der også et kabel til Polen, men det gør vist ikke sagen bedre.

En ting er de enorme udgifter til de mange kabler, men en anden ting er det store strømtab, der bliver, når strømmen skal transporteres først til Bornholm og derefter over store afstande til aftagerlande.


HVIS A, SÅ OGSÅ B

I dette kæmpeprojekt hænger tingene sammen.

Når vi siger A, så bliver vi nødt til at sige B og C g så videre indtil Bornholm er totalt ødelagt af tung industri.

Hvis den gigantiske transformatorstation bygges på Bornholm, så er der risiko for, at der også skal bygges en gigantisk erhvervspark ved siden af til brint- og ammoniakfabrikker og anden tung industri, der kan bruge en masse strøm. (når det blæser altså) Hvordan skal denne brint eller ammoniak - som i øvrigt er farlige stoffer - transporteres fra Bornholm til for eksempel Tyskland? Den eneste fornuftige måde at transportere disse store mængder af for eksempel brint er ved en rørledning, men hvornår er denne rørledning færdigbygget? Der er så store logistiske udfordringer forbundet med Energiø Bornholm, at jeg håber, vores kære politikere snart vågner op og tager nogle fornuftige beslutninger der har hold i virkeligheden og kan realiseres.


NORDSØEN, IKKE ØSTERSØEN

Jeg mener, at Energiø Bornholm skal flyttes til Nordsøen, og at Danmark skal bygge de store havvindmølleparker i Nordsøen og lave brintproduktion i Esbjerg, hvor brinten kan transporteres i den allerede projekterede rørledning til Tyskland.

Med andre ord - Danmark skal samle kræfterne og bygge de store havvindmølleparker i Nordsøen.

I Nordsøen kan vindmøllerne komme længere fra land, så de ikke generer befolkningen - og der er mange andre fordele ved at bygge havvind i Nordsøen.


NATUREN

En ting er økonomien i Energiø Bornholmprojektet, der bliver en økonomisk katastrofe. Det er slemt nok, men desværre ikke engang det værste.

Energiø Bornholm bliver også en katastrofe for naturen både - på Bornholm og i havet og disse permanente skader på naturen kan ikke gøres op i penge.

Danmark vil med Wnergiø Bornholmprojektet sætte gang i en udvikling, der på lang sigt kommer til at ødelægge Bornholms natur. Hvis der bygges al denne energiindustri på Bornholm, så vil det resultere i, at flere havvindmøller skal bygges.

CIP har tidligere ville bygge havvindmølleparker øst for Bornholm, og de vil formentlig prøve at realisere deres projekter, hvis Energiø Bornholm bliver til noget.

CIP projektet bliver desværre nok heller ikke det sidste. Denne udvikling vil fortsætte indtil Bornholm er total ødelagt og til den tid uden turisme.


ARBEJDSPLADSER

De få permanente arbejdspladser, som vi konstant bliver lokket med, vil ikke kunne opveje alle de arbejdspladser, som vi kommer til at miste på grund af manglende turister.

I dag er der heldigvis en del unge, der vælger at bosætte sig på Bornholm, og der er andre, der flytter til Bornholm hvorfor gør de det ? De allerfleste, der flytter til Bornholm, gør det på grund af vores dejlige natur - både til lands og til vands. Hvis vi om nogle år ikke får disse tilflyttere, så har Bornholms Regionskommune tabt det hele på gulvet, og i stedet for at Energiø Bornholm vil udvikle Bornholm, så vil den ødelægge vores ø.


POLITIKERNE

Hvis vores politikere på Christiansborg fortsat insisterer på, at havet syd for Bornholm skal ødelægges af havvindmølleparker, så håber jeg, at disse laves med transformatorplatforme ligesom Kriegers Flak og sender strømmen direkte til Tyskland eller Danmark.

Så håber jeg, at Danmark freder hele Bornholm for energiindustri, og jeg håber at Bornholms Regionskommune vil bruge kræfterne på at hjælpe og pleje de virksomheder, der findes på Bornholm i dag samtidig med, at BRK selvfølgelig gør hvad de kan for at tiltrække nye virksomheder.


EN GOD UDVIKLING ER I GANG

Bornholm befinder sig i en god udvikling - nu hvor det går fremad for mange erhverv.

Pas godt på og understøt denne udvikling.

Det er, tror jeg, bedre end energiøprojektet.

Bornholmske politikere tror, at energiøen kan redde Bornholms økonomi, men vores dårlige økonomi skyldes i høj grad sociale udgifter, og hvis de skal betales af energisektoren, så får vi verdens højeste strømpriser.

Bornholms økonomiske problemer skal løses af en kommunal fordelingsreform der kan give en retfærdig fordeling af skatteindtægter i hele Danmark i stedet for en udligningsordning, der ikke virker.


DROP DET I ØSTERSØEN

Danmark og vores politikere på Christiansborg skal bygge Danmarks store havvindmøllesatsning i Nordsøen og droppe Energiø Bornholm.

Det vil redde Nordsøprojektet og redde Bornholms natur således, at danskerne også i fremtiden vil tage på skolerejse til Bornholm.

Jeg har ofte undret mig over, at Energiø Nordsø-projektet flere gange er blevet stoppet uden, at der her været noget særlig postyr over det. Nu når der tales om at stoppe Energiø Bornholm-projektet, så er der en masse opmærksomhed.

Lad mig minde om at der har været tale om at stille 10.000 vindmøller op i Nordsøen.

Det svarer til at bygge 50 Energiø Bornholmprojekter.

Så kære politikere - tænk jer om og lad være med at ødelægge Bornholm."
2024-10-05 00:00:00,Energiø uden vand,Bornholms Tidende,"Bornholm har slået bak, mens Skive trykker speederen i bund og har lavet deres egen energiø langt væk fra havet.

SKIVE (Bornholms Tidende) I Skive har de gang i den sneboldeffekt af grøn teknologi, som der også er lagt op til på Bornholm i forbindelse med energiøen.

Eller rettere sagt var. For kommunalbestyrelsen har besluttet sig for at sætte eventyret på pause, hvilket Tidende har skrevet de seneste uger.

Et flertal i kommunalbestyrelsen har droppet idéen om at søge efter arealer til en grøn erhvervspark som den i Skive. Begrundelserne har været forskellige - nogle vil ikke skræmme borgerne ved at pege på et sted og sige, der måske skal være en grøn erhvervspark her. Andre vil gerne først lige se, om energiøen overhovedet bliver til noget, inden de tænker videre over, om man skal tænke på grønne erhvervsplaner.


NI CIFRE MED ET TRETAL

I Skive begyndte de for 10 år siden at udvikle de konkrete planer for en grøn erhvervspark, som nu har fået navnet GreenLab.

Efter fem år og mange projektfaser blev første spadestik taget i 2019. Nu er seks virksomheder i gang. Der er sammenlagt 103 ansatte.

Indenfor to år er der skabt yderligere 500 arbejdspladser i GreenLab. Rom og grønne erhvervsparker bliver ikke bygget på én dag. Til gengæld er der nu investeret over 3.000.000.000 kroner i GreenLab.

Bornholms Tidende tog turen til Skive for at se, hvad det er for et grønt erhvervseventyr, som vi risikerer at gå glip af her på øen."
2024-10-05 00:00:00,Et skur på en mark,Bornholms Tidende,"Skive har fået sin egen energiø. Uden vand.

SKIVE (Bornholms Tidende). Hovedvej 26 nord for Skive er et sted, hvor vinden ofte kommer på besøg med et kraftigt pust. I hvert fald når man nærmer sig Vester Lyby; 10 kilometers kørsel fra kommunens rådhus. Og det er i grunden meget praktisk.

På den vestlige side af hovedvejen tårner der sig nemlig 12 store vindmøller op i en underskov af solcellepaneler. Når triptælleren så viser 10,9 kilometer, går der pludselig science fiction i turen, hvis man altså svinger til venstre og ser mølle nummer 13. For her ligger GreenLab - et sammensurium af virksomheder, der producerer alt muligt forskelligt. Men dog med et fælles fortegn.

Møllerne og solcellerne er det, der driver hele herligheden.

GreenLab er hjertet, der udvikler og styrer hele den grønne erhvervspark. Her bor der seks produktionsvirksomheder; et tal, der er på vej i vejret. Dags dato holder Stiesdal, Green Hydrogen Systems, Quantafuel, Vestjyllands Andels søstjernefabrik, GreenLab Skive Vind og GreenLab Skive Biogas til i parken.


SØSTJERNER OG GAS

Men hvad har de seks virksomheder til fælles? De tryller blandt andet gammel plastik, gylle, rester af invasive søstjerner, kvælstof og co2 om til gødning, grønt flybrændstof, dyrefoder, varme, biogas, metanol og brint samt meget mere. Med hjælp fra teknologi, der hedder power-to-x.

GreenLab er en cirkulær økonomi, hvor virksomhederne på kryds og tværs af hinanden udveksler ressourcer, og hvor det hele er drevet af vedvarende energi.

GreenLab er også en testzone; en form for fristad, som Energistyrelsen i 2021 gav Skive Kommune lov til at opføre. Formålet var at kunne arbejde med nye teknologier og gøre dem til bæredygtige forretninger. Her arbejder forskning og produktion side om side.

Der er ikke brugt millioner i hobetal for at gøre GreenLabs kontorer lækre og smarte. Det er ikke der, skivonitterne mener, at pengene i første omgang skal lægges. Hovedkontoret er en midlertidig bygning, opført af containere, og minder mest om en forvokset udgave af det, man ser på store byggepladser.

- Alle kalder det kontorpavillonen. Jeg plejer at kalde det skurvognen, siger Thomas Helsgaun.


BEGEJSTRET OVER KOMMUNEN

Han er administrerende direktør i GreenLab og meget begejstret for den måde, Skive Kommune samarbejder med erhvervslivet.

- Når der kommer nye virksomheder til, bliver man inviteret ind til kommunaldirektøren og får hjælp til alt det praktiske. Det gælder ikke kun virksomhederne i Green- Lab. Det gælder for alle de virksomheder i kommunen, som jeg taler med, siger han.

GreenLabs hovedkontor skal dog ikke bestå af en stak containere til evig tid.

- Vi skal have bygget en administrationsbygning, så alle områdets virksomheder har et fælles sted at mødes. Det gælder både de nuværende og de kommende, for det vil gøre meget godt for parken, hvis vi alle kan dele kantine, mødelokaler og omklædningsrum.

Det skal også være et fælles innovationscenter, og vi satser på, at det er opført i 2026, siger manden bag roret.


FRA HAVNEUDSIGT TIL SKURVOGN PÅ EN PLØJEMARK

Thomas Helsgaun han har haft topstillinger i Mærsk og rejst rundt i verden 200 dage om året. Tidlige var han 11 år i forsvaret og sluttede som kaptajn. En mand, der er vokset op med kæft, trit og retning og efterfølgende rettidig omhu i toppen af pyramiden med direkte reference til selve Mærsk-familien.

I 2022 pakke han sit habengut sammen på Esplanaden og drog til Skive - først som driftsdirektør i GreenLab og fra august i år øverste mand på hele det grønne skib. Med sig tog han ud over sin hustru og børn også mor på 68 år fra Helsingør og fra Gilleleje drog far på 79 år og hans kone på 82 med flyttelæsset til kommunen i det nordvestlige af Jylland. Så nu er der samling på tropperne fra alle generationer. Men hvorfor opgive en strømlinet karriere i ét af landets største selskaber for at drage til en pløjemark og udskifte lugten af gulvenes bonevoks med dunsten af.ja, noget knap så indbydende.

(Undskyld grise)? - Der var flere ting, der trak i mig. Alle havde lært at sige grøn omstilling; selv på borgerservices hjemmeside står der noget om det. Så mødte jeg det her projekt, der var konkret. Det vækkede en udviklingstrang i mig, hvor jeg kunne se, at jeg kunne gøre en forskel. Og det var også en selvrealisering. At gå fra en stilling i en virksomhed med 110.000 medarbejdere til at sidde i en skurvogn på en mark med syv personer; altså hvis jeg skulle prøve det, skulle det være nu, og det her var det rette tema, grøn omstilling, siger Thomas Helsgaun.


EN Ø UDEN VAND

Hans beskrivelse af, hvad GreenLab kan, har en meget klar reference til Bornholm.

- Vi har lavet en energiø, bare på land. Vi har bygget vores egen transformerstation, og den forsyner virksomhederne i parken med energi fra vindmøller og solceller, siger han.

Den tørlagte energiø på marken i det nordvestlige Jylland har til tider et problem.

Den er for effektiv. Når vejrguderne for alvor puster til møllevingerne, producerer de ganske enkelt for meget strøm. Det danske elnet er slet ikke gearet til nutidens elforbrug, så i stedet for at kunne sende strømmen videre til forbrugere og virksomheder, må man slukke for den gratis energikilde.

- Vi arbejder på en model, hvor vi kan konvertere overskudsstrøm til at producere varme og gas. Mange virksomheder har et kontinuerligt forbrug af varme, så de vil kunne gøre brug af det her. Og kan vi konvertere strømmen til gas gennem power-to-x, vil det også have en stor værdi, siger Thomas Helsgaun.


UDLANDET KALDER

Trods den foreløbige investering på 3.000.000.000 kroner, er GreenLab fortsat kun et barn set med direktørens briller.

- Vi håber på, at der kan være 10-15 virksomheder mere i parken. Når vi har fyldt det op, skal vi overveje, om vi skal bygge en ny park eller udvide landarealerne rundt om. Vi er allerede blevet tildelt mulighed for at udvide med 70 hektar, og parken er på 60 i dag, siger han.

Men GreenLab i Skive kan faktisk ende med at ligge flere steder end blot i Skive.

- Om 10 år har vi udbygget GreenLab til det fulde potentiale, og vi er også startet op med flere energiklynger. Det vil både være i de her typiske udkantsområder og kan også være internationalt, siger Thomas Helsgaun.

Så skulle Bornholms politikere skifte mening om behovet for en grøn erhvervspark, er der måske muligheder for at hoppe ombord på GreenLab-toget på et senere tidspunkt."
2024-10-05 00:00:00,Tiden er inde til erhvervspark,Bornholms Tidende,"Lad os arbejde sammen om energi-erhvervsparken.

Den sidste uge har planerne om en energi-erhvervspark fyldt den politiske diskussion på Bornholm.

På den ene side har erhvervslivet betonet vigtigheden af at gribe muligheden, mens et flertal i den politisk behandling ikke mener, at tiden endnu er inde til, at Bornholms Regionskommune bruger kræfter på at udpege et areal, hvor energi-erhvervsparken kan placeres.

Jeg forstår godt forvirringen, der er omkring en kommende energi-erhvervspark.

Hvad er det egentligt, den skal indeholde, hvor stort et område er der behov for, og hvorfor skal der allerede nu tages stilling til noget, der er så langt ude i fremtiden? Jeg kan også forstå, at det kan være svært at tage stilling til et initiativ, der er så stort og på mange måder ukonkret.

VI TAGER STAFETTEN På den baggrund vil vi i Baltic Energy Island nu tage stafetten op sammen med det bornholmske erhvervsliv.

Vi vil fortsætte arbejdet ad to spor.

For det første vil vi arbejde på at konkretisere, hvad en erhvervspark er. Hvad kan den indeholde, og hvad vil den betyde for Bornholm? For det andet vil vi invitere til dialog mellem erhvervsliv, borgere, organisationer og selvfølgelig ikke mindst politikerne.

Håbet er, at vi gennem dialog kan nå frem til en bedre forståelse af, hvad det er, som vi skal sige ja eller nej til.

Første skridt er, at vi på mandag har inviteret kommunalbestyrelsesmedlemmerne samt erhvervslivets og fagbevægelsens organisationer til et fyraftensmøde, hvor vi vil fortælle om de tanker, som vi har gjort os indtil nu og igangsætte dialogen.

HVORFOR VENTER VI IKKE BARE? Men hvorfor venter vi ikke, til vi ved, om energiøen kommer, og der rent faktisk er nogle virksomheder, der har bedt om arealer? Spørgsmålet er logisk, men der er samtidig også to gode grunde til, at vi tager stafetten op nu.

For det første er vi nødt til at sende et klart signal til de virksomheder, som skal konkurrere om retten til at sætte vindmøller op syd for Bornholm. Når de efter forventningen i 2025 skal udarbejde deres bud, så skal de vide, om de skal indtænke investeringer på Bornholm.

For det andet er der et lovgivningsmæssigt vindue, som er åbent nu. Bornholm blev som en undtagelse skrevet ind i ""Lov om statsligt udpegede energiparker"".

Loven muliggør, at vi fra Bornholms side kan indmelde et areal på trods af, at det er i det åbne land og i kystnærhedszonen.

Denne lovændring er primært lavet for at imødekomme Bornholms ønske om at bruge energiøen som afsæt for varig erhvervsudvikling. Muligheden for at melde areal til energi-erhvervspark ind forsvinder i 2025, hvilket i praksis betyder, at et areal skal være meldt ind i løbet af første halvår 2025.

Det har i debatten været nævnt, at vi kan bede om at få lov til at melde ind senere.

Om det er muligt, ved vi ikke, idet det vil kræve en ny politisk aftale. Det er svært at spå, om der vil være åbenhed for det på Christiansborg, hvis vi ikke griber chancen nu i første omgang, hvor det rent faktisk giver mening i forhold til energiøens udbudsproces, og hvor der helt sikkert er en lovgivningsmæssig mulighed.

Endelig har regeringen i sit landdistriktsudspil lagt op til, at Baltic Energy Island skal modtage 10 millioner kroner til at udnytte de erhvervsmæssige muligheder forbundet med Energiø Bornholm og understøtte Bornholm som knudepunkt for udvikling, test og demonstration af grøn energi.

Den konkrete udmøntning af midlerne afventer, at udspillet bliver endeligt besluttet, men det er min klare forventning, at en del af midlerne netop skal bruges til at konkretisere ideen om en energi-erhvervspark.


LAD OS STARTE MED DIALOGEN

Jeg håber, at alle parter er villige til at tage del i dialogen.

Det tager god tid, mange snakke og god planlægning at håndtere de store samfundsmæssige forandringer, som Energiø Bornholm introducerer på vores ø. Men vi er nødt til at sætte det lange lys på og tage de store diskussioner om, hvad vi vil med Bornholm, og ikke mindst hvordan vi vil arbejde for at gøre øen mere økonomisk bæredygtig.

I de diskussioner kan vi ikke sætte to streger under alting. Vi kan ikke forvente garantier, og vi kan heller ikke afvente, at udviklingen kommer til os. Vi er nødt til at formulere visioner og lægge strategier, som vi holder fast ved i lang tid - gennem op- og nedture.

Det lange strategiske sigte og manglen på garantier gør dog dialog så meget vigtigere. Det er gennem samtale, at vi kan få forståelse for de billeder, som vi hver især har af Bornholms fremtid, og det er gennem dialogen, at vi forhåbentlig kan finde et fælles billede, som vi sammen kan stræbe efter at realisere."
2024-10-08 00:00:00,Absurd sammenligning: Bornholm er ikke Skive,Bornholms Tidende,"Tillykke med successen i Skive! Men Skive lever ikke hverken af sine naturseværdigheder, kulturelle bebyggelse eller sine turistindtægter.

Det er absurd at sidestille de to kommuner.

Bornholm er en Solskinsø, mens Skive er en industriby med et meget stort opland. Bornholm har intet opland.

Bornholms internationale brand skal ikke ødelægges af storstilet, industriel bebyggelse.

Hvis en stærk, udenøs industrilobby får det økonomisk håbløse projekt gennemtrumfet, så vil et lille, isoleret hjørne af øen i Sose eventuelt kunne afgrænses skarpt til en energiø.

Men det skal en ny lokalplan så håndhæve meget nidkært, så en stor, ny industriel bebyggelse ikke får adgang til resten af øen."
2024-10-08 00:00:00,Wermelin: Borgens dør er lukket ved nej til energipark,Bornholms Tidende,"Statens særligt gode vilkår for energiparker gælder kun i år og næste år. Hvis kommunalbestyrelsen på torsdag siger nej tak til at lede efter arealer, skal man ikke forestille sig, at regeringen vil forlænge perioden med fordele for Bornholms skyld, siger folketingsmedlem Lea Wermelin (S).

Bornholm vil bringe sig i spil til at få fordele fra staten, hvis kommunalbestyrelsen på torsdag vedtager at lede efter mulige arealer til en grøn erhvervspark ved energiøens landanlæg.

For så senere at melde et eller flere arealer ind til staten efter en offentlig høring på Bornholm.

Men fordelene er der kun i år og næste år. Og det vil være naivt at gå ud fra, at regeringen vil forlænge tiden med fordele ud over 2025, hvis et flertal i kommunalbestyrelsen siger nej til at gå videre på torsdag, sådan som det netop nu ser ud til.

Det siger det bornholmske folketingsmedlem og tidligere miljøminister Lea Wermelin (S), efter at hun og kollegaen Peter Juel-Jensen (V) allerede to gange har opnået særlige vilkår for Bornholm omkring energiparker.

- Politik er jo aldrig noget, der er hugget i sten. Men som lovgivningen er nu, er de her muligheder kun til stede i år og næste år, siger hun.

- Det handler også om det signal, som man sender fra Bornholm. Ønsker Bornholm at sige, at vi ikke ønsker at gå videre med den mulighed, som staten giver nu? Hvis Bornholm ikke ønsker det, hvorfor skulle Christiansborg så genåbne en aftale, der allerede er blevet genåbnet én gang til gavn for Bornholm? siger Lea Wermelin.

EN TID MED FORDELE For Bornholm betyder en grøn erhvervsparks naboskab med Energiø Bornholms landanlæg, at muligheden decideret kun findes i år og næste år, hvor regeringen midlertidigt har lempet planloven.

- Arealer tæt på energiøens landanlæg vil normalt ikke kunne komme i spil til en erhvervspark, fordi landanlægget ligger meget kystnært. Men det lemper vi så vilkårene for, siger Lea Wermelin.

Statens særlige vilkår for kommuner, der arbejder med energiparker, handler i år og næste år også om, at regeringen vil være end fordoble gevinsterne for naboer og lokalsamfund, der lægger jord til en energipark.

Hvis produktionen af el fra vindmøller på land bliver firedoblet, som regeringen ønsker, vil det betyde, at gevinsterne for naboer og lokalsamfund bliver sat i vejret fra to milliarder til fire en halv milliard kroner.

For nogle naboer til energianlæg vil det betyde, at den årlige skattefrie kompensation vil stige fra 9.000 kroner til 14.000 kroner om året. Samtidig vil ordningerne om værditab og salgsoption blive fastholdt.

Lokalsamfund nær en energipark vil på landsplan kunne dele en pulje på 47,5 millioner kroner mod de 17 millioner kroner, der udgør puljen i dag.

Som noget nyt har regeringen desuden lagt op til, at et lokalsamfund nær en energipark skal kende sin kontante gevinst ved en energipark, samtidig med at lokalplanen for parken bliver lagt frem. I dag kan det tage flere år, før et lokalsamfund får del i gevinsterne.

For kommunen vil der være den fordel ved at spille en grøn erhvervspark indtil staten senest næste år, at staten så vil tilbyde at tage del i planarbejdet.

NEJ MED BIND FOR ØJNENE Fra sin plads på Christiansborg har Lea Wermelin svært ved at forstå, hvad der på torsdag kan ske i kommunalbestyrelsen.

Et nej til at undersøge mulige arealer til en grøn erhvervspark vil for Lea Wermelin være et nej til at undersøge noget, som ingen endnu kender indholdet af.

- Som det ser ud nu, vil Bornholm med bind for øjnene sige nej til bare at undersøge, hvad der er af muligheder, siger hun.

- Ved at sige nej vil man lukke døren for stort potentiale for Bornholms erhvervsliv.

Det undrer mig virkelig, hvis man med bind for øjnene vil sige, at det potentiale ønsker vi ikke at undersøge.

For Bornholm vil ikke forpligte sig til noget som helst ved at undersøge mulighederne, siger Lea Wermelin.

- Bornholm vil forpligte sig, når der er lavet et planarbejde, og der er givet tilladelser til konkrete virksomheder om at kunne etablere sig. Men det er jo slet ikke der, at vi er lige nu.

Som det ser ud nu, vil Bornholm med bind for øjnene sige nej til bare at undersøge, hvad der er af muligheder. Lea Wermelin (S), medlem af Folketinget"
2024-10-09 00:00:00,Ekspert: Vismænd ser positivt på energiøen,Bornholms Tidende,"Økonomien i Energiø Bornholm er ikke blevet retvisende beregnet indtil nu, melder de økonomiske vismænd ud i ny rapport. Regn på den samlede samfundsøkonomi i hele projektet og medtag også de faktorer, der hidtil ikke har været regnet med ind, anbefaler Det Økonomiske Råd. Vismændene ser grundlæggende positivt på energiøen, siger professor i energiplanlægning.

G enovervej Energiø Bornholm. Men gør det i lyset af projektets samlede samfundsøkonomi, og medtag også de faktorer, der ikke har været regnet med indtil nu.

Hvis energiøen efter det regnestykke ikke ser ud til at give samfundsøkonomisk overskud, bør energiøen droppes.

Det anbefaler vismændene i Det Økonomiske Råd i en ny rapport, som rådet offentliggjorde tirsdag formiddag. Her opfordrer vismændene regeringen til også at medregne flere forhold, som det er svært at gøre op, og som hidtil ikke har været gjort op.

I den samfundsøkonomiske vurdering er der flere effekter, som ikke er medtaget, da de er vanskelige at kvantificere, herunder forsyningssikkerhed og potentiel powerto-X produktion, skriver vismændene.

Det anbefales derfor, at der foretages en samfundsøkonomisk analyse, som inddrager så mange effekter som muligt i forbindelse med projektets genovervejelse. Hvis ikke det kan dokumenteres, at projektet giver samfundsøkonomisk overskud, bør det droppes, konkluderer vismændene til sidst. På Aalborg Universitet siger professor i energiplanlægning Brian Vad Mathiesen, at de økonomiske vismænd grundlæggende er energiøen positivt stemt i rapporten.

- I mine øjne ser vismændene positivt på energiø-projektet, men de mener så også, at samfundsøkonomien skal overvejes igen.

Det har jeg også sagt i et stykke tid, siger han.

VISMÆND: FLYT FOKUS Vismændene opsummerer først, at Energiø Bornholm sandsynligvis vil få brug for 14 milliarder kroner i statsstøtte for at kunne blive til noget. Det minus står tilbage, efter at et stort flertal i Folketinget allerede har besluttet at skyde 17,6 milliarder kroner ind.

Blandt de 17,6 milliarder kroner regner partierne bag aftalen om Energiø Bornholm med, at de 8,7 milliarder vil komme tilbage i kraft af udbuddet af havvindmøllerne til Energiø Bornholm. Men Energiø Bornholms samlede behov for støtte fra staten tegner til at blive på 31,5 milliarder kroner.

Energiøens store behov for statsstøtte for at kunne blive til noget er i centrum af den hårde kritik, som tænketanken Kraka har rettet mod Energiø Bornholm, som Kraka foreslår at droppe her og nu. Efter vismændenes nye rapport hilser Brian Vad Mathiesen det velkomment, at vismændene nu flytter fokus væk fra energiøens indledende støttebehov - og over på energiøens samlede samfundsøkonomi over lang tid.

- Jeg synes, at vismændene siger noget langt mere nuanceret end det, som Kraka har påstået. Vismændene inddrager også energiøens samfundsøkonomi og siger derfor også, at der er forskel på samfundsøkonomien i projektet og tilskudsbehovet i projektet, siger Brian Vad Mathiesen.

- Jeg synes, at Kraka har lavet et voldsomt misvisende partsindlæg, der har forskruet hele den måde, som vi har diskuteret økonomien i Energiø Bornholm på. Derfor synes jeg, at det er en god vinkel, som vismændene har valgt, siger han.

MEGET ER IKKE REGNET MED På Bornholm har Søren Møller Christensen, direktør for det bornholmsk-fællesdanske konsortium Baltic Energy Island det samme syn på vismandsrapporten som Brian Vad Mathiesen.

- Det er fint, at vismændene flytter diskussionen fra energiøens støttebehov og det efter min mening misvisende i, at finansieringsbehovet er 31,5 milliarder kroner, sådan som Kraka har anført flere gange, siger Søren Møller Christensen.

- Vismændene gør nu det, at de flytter diskussionen over på energiøens samfundsøkonomi. Det er fint, fordi det er den samlede samfundsøkonomi, man skal se på for at få et billede af, hvad energiøen samlet set vil betyde for Danmarks økonomi, siger han.

- Vismændene peger så også på, at der er nogle forhold, der spiller ind på energiøens samfundsøkonomi, der indtil nu ikke har indgået i beregningerne.

De forhold anbefaler vismændene, at man regner med ind.

Foreholdt Søren Møller Christensens syn på vismandsrapporten erklærer professor Brian Vad Mathiesen sig enig.

- Essensen i Søren Møller Christensens udlægning er helt rigtig. Det er en fornuftig beskrivelse af de økonomiske vismænds rapport, siger han.

MÅSKE TIL EU-STØTTE Hvor vismændene nævner to faktorer, der hidtil ikke har været regnet med i billedet af energiøens samfundsøkonomi, nævner Søren Møller Christensen flere forhold endnu, der ikke har været igennem regnemaskinerne.

- Vismændene nævner power-to-X og energiøens betydning for forsyningssikkerheden i Østdanmark som forhold, der ikke er blevet regnet med endnu. Men det innovations-forspring, som den danske vindbranche vil få ud af energiøen, er heller ikke regnet med indtil nu, siger han.

- Der er også de midler, som man regner med fra EU. Det er flere milliarder kroner, der så vil gå direkte ind i energiøens samfundsøkonomi. Muligheden for at senere også at sælge el fra energiøen til Polen har indtil nu heller ikke været regnet med ind i billedet af samfundsøkonomien i energiøen, siger Søren Møller Christensen.

- De beregninger, der ligger, viser meget positive tal på at sælge el fra energiøen til Sverige og særligt til Polen, fordi Polen er et område med høje elpriser. At sælge el til Polen vil påvirke energiøens samfundsøkonomi meget positivt, fordi Energinet så kan tjene penge på at sælge til et højprisområde, siger han.

Foreholdt Søren Møller Christensens samling af yderligere faktorer, der ikke har været regnet med endnu, anerkender professor Brian Vad Mathiesen dem alle undtaget en enkelt faktor.

Er det sagligt, når Søren Møller Christensen tager så mange ting med blandt de forhold, der hidtil ikke har været regnet med ind i billedet af energiøens samfundsøkonomi? - Han nævner mange forhold, men grundlæggende ja. Jeg mener dog ikke, at man skal regne EU-tilskud med. Jeg tror, at det er i tråd med EU-lovgivningen at gøre det, men jeg mener ikke, at det er god økonomisk metode. Men ellers jo, siger Brian Vad Mathiesen.

Selv har Brian Vad Mathiesen længe talt for at forbedre samfundsøkonomien i Energiø Bornholm ved at tænke projektet forfra og skære nogle udgifter fra.

- Energiøens dårlige økonomi skyldes ikke vindmøllerne. Det skyldes det systemsetup, som man har gået ud fra indtil nu. Hvis man gentænker det setup, vil projektøkonomien også blive bedre. For eksempel ved at minimere mængden af kabler og ved at indtænke en lokal powerto-X produktion, siger han.

Kraka har lavet et voldsomt misvisende partsindlæg, der har forskruet hele den måde, som vi har diskuteret økonomien i Energiø Bornholm på. Derfor synes jeg, at det er en god vinkel, som vismændene har valgt. Brian Vad Mathiesen, professor i energiplanlægning

I den samfundsøkonomiske vurdering er der flere effekter, som ikke er medtaget, da de er vanskelige at kvantificere, herunder forsyningssikkerhed og potentiel power-to-X produktion. Det Økonomiske Råd om økonomien i Energiø Bornholm"
2024-10-10 00:00:00,Erhvervsfolk: Nej til energipark kommer alt for hurtigt,Bornholms Tidende,"Bornholm er på vej til at skrotte en grøn erhvervspark, før vi har talt om, hvad den kan gå ud på, siger Business Center Bornhom og Offshore Center Bornholm før sagen torsdag kommer op i kommunalbestyrelsen.

Det ser ud til, at Bornholm siger nej.

Men hvor meget ved Bornholm og de bornholmske politikere egentlig om det, som de i så fald siger nej til? Sådan spørger både Business Center Bornholms direktør Christa Lodahl og netværket Offshore Center Bornholms direktør Lone Reppien Thomsen, før kommunalbestyrelsen torsdag aften afgør, om kommunen skal lede efter et egnet areal til en grøn erhvervspark nær Energiø Bornholms landanlæg.

Et flertal af Enhedslisten, Dansk Folkeparti og de tre løsgængere har oplyst, at de er imod at gå videre. At det er alt for tidligt at lægge ideen om en erhvervspark død er en holdning, som Christa Lodahl og Lone Reppien Thomsen deler med både de største bornholmske virksomheder og adskillige fagforeninger.

- Jeg får et helt sug i maven over det.

Det er virkelig noget skidt. Det ærgrer mig frygtelig meget, at et spørgsmål om hvorvidt vi skal udpege et stykke jord kan få store konsekvenser. For et nej har meget store, store konsekvenser for det bornholmske erhvervsliv og de erhverv, som vi arbejder med, siger Lone Reppien Thomsen.

- Vi istemmer hvad erhvervslivet har sagt og er meget bekymrede. Det bekymrer mig, om vi har fået talt tingene godt nok igennem, og jeg tror, at det havde været sundt med noget mere dialog. Jeg er ikke sikker på, at kommunalbestyrelsen ved nok om, hvad vi faktisk arbejder med, siger hun.

Også Christa Lodahl appellerer til at sætte mere tid af. - Jeg synes, at det er lidt tidligt at skulle beslutte, om vi ønsker en erhvervspark.

Jeg tror ikke, at kommunalbestyrelsen er helt oplyst nok om, hvad en erhvervspark kan blive. Lige nu taler vi om at finde et areal og en ramme for at kunne få staten ind over, men vi mangler at tale om indholdet i en erhvervspark, siger hun.

- Det vil være potentialer for vores erhvervsliv, som vi vil gå glip af. Erhvervslivet på Bornholm har jo også vist stor interesse for en erhvervspark. Også de dele af erhvervslivet, der ikke selv har en direkte interesse i den, siger Christa Lodahl om den situationen efter et nej til at arbejde med en grøn erhvervspark.

TRØST PRESSEDE PÅ Som direktør for Offshore Bornholm står Lone Reppien Thomsen i spidsen for et netværk af 29 virksomheder, der stræber mod at gøre Bornholm førende i arbejdet med havvindmøller i Østersøen.

Blandt de medlemsvirksomhederne i Offshore Center Bornholm er Rønne Havn, Nexø Havn, BHS Logistics, Bornholm Airport, Bornholms Brandforsikring, NCC Industry, Blue Water Shipping, Bornfiber, Fugato, Danske Bank Bornholm og Nordea Bornholm.

- Vi prøver hele tiden at udvikle på, om der er nye former for service, vi kan yde i forbindelse med havvindmøllerne.

Sideløbende kigger vi på nye teknologier, for det er meget spændende, hvis man arbejder tværfagligt. Det kan jeg mærke, at vores virksomheder også synes, siger Lone Reppien Thomsen.

Potentialet er dog langt større end det, som bornholmske virksomheder arbejder med i øjeblikket, siger Lone Reppien Thomsen. Derfor forstår hun ikke, hvis en grøn erhvervspark bliver lagt død allerede.

- Vi har ikke fået talt om, hvorfor det skal være lige nu, og hvilken betydning den her erhvervspark har. Det tror jeg, at vi har fået håndteret forkert, siger hun.

Samtidig fortæller Lone Reppien Thomsen, at borgmester Jacob Trøst (K) har lagt et stort arbejde i at åbne en mulighed for støtte fra staten, som Bornholm først ikke havde.

Bornholm faldt i starten ud af loven om energiparker, der giver kommuner med planer om en energipark en række fordele i år og næste år, men ikke fra 2026. Sammen med Bornholms to folketingsmedlemmer pressede borgmesteren på for at skabe det smuthul i loven, som Bornholm faktisk fik.

- Jeg synes også, at det er ærgerligt for Jacob Trøst, at det her sker lige nu, for han har lagt så stor en energi i arbejdet med en erhvervspark. Det kunne have været godt, hvis han også havde været til stede, for han ville have meget at fortælle om de forhandlinger, der har været, siger Lone Reppien Thomsen.

BORNHOLMS ANSEELSE Hos Business Center Bornholm er Christa Lodahl nervøs for, at interesserede virksomheder udenfor Bornholm holder op med at tage Bornholm alvorligt, hvis den grønne erhvervspark bliver lagt død torsdag aften.

- Bornholm har bedt om at få en mulighed, som vi først ikke havde. Den mulighed fik vi så, men nu vil vi så åbenbart ikke bruge den. Hvis jeg stod som erhvervsaktør og så på det udefra, ville jeg have svært ved at tage Bornholm seriøst, siger hun.

- At sige nej vil skabe usikkerhed blandt nogle, der gerne vil investere på Bornholm. Det oplever vi faktisk en ret stor interesse for, siger Christa Lodahl.

- En erhvervspark vil gøre vores vifte af virksomheder bredere, end den er i dag. Vi vil kunne udvide med nogle erhverv, som vi ikke har i dag, og det vil også tiltrække tilflyttere. Det vil give os mange ting. Jeg har samtidig også svært ved at se, at vi kan få nok ud af energiøen i sig selv.

Først og fremmest mener hun, at det går alt for hurtigt.

- Det er som om, at nogle bare siger nej, fordi man er bange for at sige ja til noget, der går imod, hvad ens parti står for. Så kan det bare godt blive til, at man siger nej uden at vide, hvad man siger nej til, siger Christa Lodahl.

- Lad os være mere nysgerrige på det og få nogle flere fakta på bordet omkring, hvad en erhvervspark kan være.

Jeg tror, at det kan være mange forskellige ting. Jeg har i hvert fald ikke kun ét billede i hovedet af, hvad en erhvervspark kan være.

Jeg får et helt sug i maven over det. Det er virkelig noget skidt. Det ærgrer mig frygtelig meget, at et spørgsmål om hvorvidt vi skal udpege et stykke jord kan få store konsekvenser. For et nej har meget store store konsekvenser for det bornholmske erhvervsliv. Lone Reppien Thomsen, direktør for Offshore Center Bornholm

Bornholm har bedt om at få en mulighed, som vi først ikke havde. Den mulighed fik vi så, men nu vil vi så åbenbart ikke bruge den. Hvis jeg stod som erhvervsaktør og så på det udefra, ville jeg have svært ved at tage Bornholm seriøst. Christa Lodahl, direktør for Business Center Bornholm"
2024-10-10 00:00:00,I aften slår vi søm i Energiøens ligkiste,Bornholms Tidende,"Kommunalbestyrelsen gør desværre sit bedste for at slukke Bornholms væksteventyr i aften.

10. oktober tegner til at blive en mørk dag i Bornholms historie.

Torsdag aften er det forventningen, at et flertal af løsgængere, Dansk Folkeparti og Enhedslisten sammen sender et tydeligt signal til Christiansborg om, at Bornholm ikke tager varmt imod det gigantiske milliardprojekt Energiø Bornholm.

Konkret skal kommunalbestyrelsen beslutte, om de vil bruge de forholdsvis få administrative kræfter, der skal til, for at anvise et passende område til en mulig erhvervspark i forbindelse med Energiøen. Parken er en slags politisk lykkepose med hjælp til planlov, nabokompensation og særligt gunstige vilkår for virksomheder til især energiforbrug i forbindelse med Energiø Bornholm. Parken skal tiltrække nye virksomheder og skabe vækst. Det særlige flertal ønsker at stoppe projektet, og selvom de ikke kan stoppe statens energiø, så kan de sende et tydeligt signal om, at man ikke skal gennemføre projektet for at hjælpe Bornholm. Vi tager nemlig slet ikke imod hjælp på det område.

Det er en meget trist timing, da den rene forretning i Energiø Bornholm for længst er skredet, og muligheden for at gennemføre den rationelt kræver, at man også regner de samfundsværdimæssige gevinster med. Infrastruktur, forsyningssikkerhed og mulig udvikling af Bornholm. Det har senest de økonomiske vismænd slået fast i deres rapport tirsdag.

Energiøen er Bornholms eneste nuværende, store og mulige gevinst i vækst-tombolaen.

Siden fiskeriets kollaps har vi levet udfordret af udligning, industri og turisme.

Et milliardvæksteventyr og en tro på fremtiden vil kunne få vores vigtige erhvervsliv til at rejse sig og trække øen frem i endnu større grad. Bornholms erhvervsliv har selv gennem læserbreve og dialogmøde forsøgt at trække de to partier og tre løsgængere i fornuftens retning - men efter alt at dømme uden held.

Hvis Christiansborg skal lytte og hjælpe Bornholm, skal vi tale med en samlet stemme mod et samlet mål. Det mål kan forhandles mellem kommunalbestyrelsens parter med et kompromis i dølgsmål. Men at slå en ny zigzag-kurs med et knebent flertal sender desværre kun et signal om, at Bornholm ikke er til at arbejde med eller for.

Det taber vi alle sammen på. Derfor håber vi, at det spinkle flertal i kommunalbestyrelsen besinder sig og udskyder afstemningen med henblik på at skabe en fælles vej frem for Bornholms vækst. Zigzag-kursen bliver vores undergang."
2024-10-11 00:00:00,Madskolen reddet i kæmpe budgetbombe,Bornholms Tidende,"Madskolen i Nexø fortsætter, efter at løsgængerne Søren Schow og Heidi Burgedahl ud af det blå samlede et flertal bag det, da budgettet blev endeligt vedtaget. Enhedslisten og Dansk Folkeparti var stærkt forurettede.

Iet stort surprise-drama blev madskolen på Paradisbakkeskolen i Nexø torsdag aften reddet, da et flertal i kommunalbestyrelsen vedtog næste års budget.

Et ændringsforslag fra Søren Schow og Heidi Burgedahl (løsgængere) fandt én for én støtte fra Konservative, Socialdemokratiet, Kristendemokraterne og Moderaterne, i alt 12.

Det pludselige herresving fra de fire partier blev mødt med udtalt vrede fra Enhedslisten og Dansk Folkeparti. Begge opponerede stærkt imod, at enigheden om næste års budget dermed forsvandt ved andenbehandlingen af budgettet.

- Når man kommer ud på gaden, har vi talt meget med både forældre og unge mennesker i Nexø, og vi har fundet ud af, at madskolen giver utrolig meget. Derfor er vi kommet med det her forslag, sagde Søren Schow.

Så væltede dominobrikkerne en efter en.

- At høre reaktionerne på budgettet er også en anledning til at stoppe op og spørge, om vi nu også har ramt rigtigt, sagde Bjarne Hartung Kirkegaard (KD).

- Vi kan faktisk godt støtte Søren Schow og Heidi Burgedahls forslag om fortsat støtte til madskolen, fortsatte han. Fungerende borgmester Morten Riis (EL) tog da ordet.

- Den 2. og 3. september brugte vi rigtig lang tid på at diskutere budget. Derfor troede jeg sådan set, at det, at lave en præcisering om madskolen, ville være nok til at imødekomme den bekymring, som Søren og Bjarne kommer med, sagde han.

- Derfor undrer det mig. Det står selvfølgelig kommunalbestyrelsens medlemmer frit for at komme med ændringsforslag, men der har også været en procesplan for arbejdet med budgettet og en tidsfrist for at komme med forslag, sagde Morten Riis.

MADSKOLEN SKAL HAVE TID Men flere partier stemte i med Søren Schow og Heidi Burgedahl.

- Vores hjerte bløder for de sårbare grupper, som vi ikke kan holde hånden under. Vi har i gruppen talt rigtig meget igennem, og kan også gå ind for Søren og Heidis ændringsforslag, sagde Linda Kofoed Persson (K).

- Har vi rent faktisk givet madskolen for kort tid? Ja, det tror vi med den beslutning, som vi har truffet. Derfor kan vi støtte, at madskolen får det fulde driftstilskud i 2025. Og så ser vi frem til en drøftelse med skolen i Nexø om, hvordan de fremadrettet kan blive selvkørende med madskolen, sagde hun.

Dernæst Socialdemokratiet: - Der var ting i budgettet, der var svært for os. Vi har alle sammen læst og hørt i Nexø, og vi er blevet enige om, at vi af hensyn til børnene og nærmiljøet også gerne vil bakke op om madskolen i Nexø, sagde Maria Fromseier Kjærgaard (S).

Og dernæst lagde Moderaterne det sidste mandat ind i flertallet for at redde madskolen: - Det har været svært men også givende, at være vidne til den debat, der har været om madskolen. Jeg vil også godt støtte Søren og Heidis ændringsforslag. Det er heller ikke, fordi der er tale om et voldsomt stort beløb, sagde Kirstine van Sabben (M).

DF: ANSLAG MOD TRØST René Danielsson (DF) mente, at det pludselige flertal bag at redde madskolen måtte ses i lyset af, at kommunalbestyrelsen senere skal afgøre, om der skal ledes efter et areal til en erhvervspark ved Energiø Bornholms landanlæg - en sag, hvor Søren Schow og Heidi Burgedahls stemmer er afgørende for udfaldet.

- Jeg vil godt sige tillykke til Søren og Heidi for at få det yderste ud af deres politiske kapital. Jeg er ikke så naiv, at jeg tror, at der ikke også er et punkt på dagsordenen senere, hvor Søren og Heidi betaler tilbage, sagde René Danielsson.

- Der er bare også nogle mennesker, der ikke er så stærke til at tale deres sag som de gode folk i Nexø, sagde han.

- Jeg har det frygteligt stramt med, at den borgmester, der ikke kan sidde her i dag, skal se sit svendestykke smadret synder og sammen. Over for vores sygemeldte borgmester er det her klart den største svinestreg. - Hvis man kan vise os noget på skrift, hvor Jacob har sagt Fint, gør det for at redde energi-erhvervsparken. Hvis man kan vise os sådan et stykke papir, kan vi godt stemme for (at redde madskolen, red.). Men kan man ikke det, så fastholder vi vores støtte til det budget, der ligger, sagde René Danielsson.

EL: ANDRE BESPARELSER VÆRRE Enhedslisten fandt andre besparelser i budgettet værre og sværere at tage end madskolen.

- Vi tog 2,3 millioner på specialskolerne.

Vi er også bekymret for de 2,9 millioner kroner på fokustid i ældreplejen. Det er den tid, som personalet bruger på at kunne sparre med hinanden. Det er også nogle borgere, som vi ikke har hørt så meget fra, sagde Sanne Friborg (EL).

- For os i Enhedslisten gjorde de to andre ting mere ondt, sagde hun.

- Det er dybt, dybt frustrerende at sidde i den her sal i dag, efter at vi har siddet og knoklet med at få budgettet til at gå op. Jeg er helt enig med Sanne, og når man læser høringssvarene om fokustiden, er de bange for, at folk siger op. Nu kan de så se, at vi lige finder en million til madskolen, sagde Laura Kofod (EL).

- Jeg synes, at det er meget ærgerligt for den måde, som vi arbejder sammen på, at der nu bliver sprunget fra enigheden om budgettet allerede ved andenbehandlingen, sagde hun.

- De er dybt bekymrede på specialskolerne over, hvordan de skal få tingene til at hænge sammen, men det mest alvorlige er fokustiden. Men jeg kan ikke se mig selv springe fra det budget, som vi blev enige om, sagde Jonna Nielsen (løsgænger)."
2024-10-12 00:00:00,"Schow: Ja, vi havde en aftale",Bornholms Tidende,"Løsgænger Søren Schow står ved, at han og Heidi Burgedahl stemte for at arbejde videre med en erhvervspark som del af en aftale om også at redde madskolen i Nexø. Selvom de sparede penge på madskolen blev pillet ud af budgettet, mener Søren Schow også, at det stadig er en samlet kommunalbestyrelse, der står bag næste års budget.

Jo, der var en aftale.

Løsgængerne Søren Schow og Heidi Burgedahl fik reddet madskolen på Paradisbakkeskolen i Nexø - mod at lægge stemmer til at arbejde videre med en erhvervspark ved Energiø Bornholms landanlæg, sådan som Konservative, Socialdemokratiet, Moderaterne og KristenDemokraterne ønskede.

Det bekræfter Søren Schow over for Tidende.

Hvad skete der ved mødet i går? - Vi havde sådan set bare et møde i kommunalbestyrelsen med en række vanskelige punkter til afstemning. Der var også nogle forskellige holdninger om, hvad der var sket op til mødet, siger Søren Schow.

Var der en aftale om, at erhvervspark-partierne først reddede madskolen, og så reddede du og Heidi Burgedahl erhvervsparken? - Ja, selvfølgelig. Vi har mødtes til forskellige møder, men jeg vil ikke ind på hvordan og hvornår. - Men jeg kan sige, at jeg nåede at undre mig over, at der gik så lang tid, hvor ingen ville lave politik på det her. Nogle havde et brændende ønske om en erhvervspark, men der var ikke flertal for det. Men ingen greb den ligesom, og jeg undrede mig over det: At ingen sagde, at I får madskolen, og vi får erhvervsparken, siger Søren Schow.

Før det så altså skete? - Ja.

STADIG 23 BAG BUDGETTET Selvom kommunalbestyrelsens brede enighed om næste års budget formelt blev brudt, da madskolen blev fritaget for at være sparemål, siger Søren Schow, at hele kommunalbestyrelsen i hans øjne stadig står bag budgettet.

- Budgettet er besluttet af hele kommunalbestyrelsen.

Det eneste, der kun stod 12 mandater bag, var ændringsforslaget om madskolen, siger Søren Schow.

- Det eneste, som de 11 ikke vil være med til i budgettet, er ændringsforslaget om madskolen. Men som jeg ser det, står alle 23 mandater stadig bag budgettet.

Kan du forstå, at Enhedslisten og Dansk Folkeparti er skuffede over det, der skete ved mødet? - Nej, for det er jo politik. Vi sidder der jo for at lave politik. Og hvis man vil have en beslutning igennem, må man jo arbejde for det, siger Søren Schow.

- Men når de nu er så utilfredse, så mener jeg faktisk, at det er Enhedslisten og Dansk Folkeparti, der ikke har gjort deres arbejde ordentligt. De går ikke ind for en erhvervspark, men da vi forhandlede om budgettet, tilbød de os ikke at nedlægge energiø-sekretariatet fuldstændig. Så jeg mener faktisk selv, at de er ude om det.

AFTALE OM ET BRINTRØR Søren Schow fortæller samtidig, at der også en anden ting, der havde betydning for, at han og Heidi Burgedahl skiftede holdning i sagen om erhvervsparken.

- Ved gruppeformændenes møde i sidste uge sagde (fungerende borgmester, red.) Morten Riis, at han havde skrevet under på en aftale med Copenhagen Infrastructure Partners (CIP) om, at de må gå i gang med at undersøge markedet for en brintforbindelse mellem Bornholm og Tyskland, siger Søren Schow.

- Det skuffede mig enormt, at vi har en vikarierende borgmester, der selv er imod en erhvervspark, men så altså alligevel skriver under på sådan en aftale.

- Men Morten sagde, at det stod der i en plan, som et flertal allerede havde besluttet, og at han på den måde bare skrev under på noget, som et flertal havde besluttet, siger Søren Schow.

- Men han valgte altså at skrive under på den aftale uden at orientere gruppeformændene på forhånd. Så jeg synes sådan set, at Enhedslisten selv er ude om, at det gik, som det gik på kommunalbestyrelsesmødet, siger han. RIIS: DET ER SLUDDER Morten Riis afviser Søren Schows beretning om brintrøret til Tyskland som noget frygteligt sludder.

- Sådan et borgmesterjob består af rigtig mange ting. Også af at agere på nogle ting, som kommunalbestyrelsen allerede har besluttet, siger han.

- I oktober sidste år vedtog et flertal i kommunalbestyrelsen, at vi vil undersøge mulighederne for power-to-X på Bornholm. Her for helt nylig kom CIP så og bad om en støtteerklæring til en ansøgning om et brintrør, som de vil sende til EU, siger Morten Riis.

- Det tænkte jeg over et stykke tid, for mit parti er jo faktisk imod. Min opgave lige nu er bare også at agere på baggrund af det, som kommunalbestyrelsen har besluttet. Jeg tænkte også på, hvad Jacob Trøst ville have gjort, og jeg er sikker på, at han ville have skrevet under uden at tøve.

- Det er klart, at Søren har brug for nogen at skyde skylden på. Det, som han ikke forholder sig til, er hvem man kan stole på, og om man over hovedet kan stole på nogen, siger Morten Riis.

Står Enhedslisten stadig bag kommunebudgettet, eller trådte I ud af hele forliget om budgettet ved at stemme imod ændringsforslaget om madskolen? - Jeg synes, at det er en smule besynderligt, at det er vores opbakning til budgettet, der skal betvivles. For vi, Dansk Folkeparti og Jonna Nielsen var de eneste, der stod bag budgettet ved anden behandlingen.

- Man kan spørge på den måde, om Enhedslisten er til sinds at forringe kommunens økonomi yderligere ud over med den million kroner, som madskolen kostede i går. Til det er vores svar nej."
2024-10-12 00:00:00,Budgetbomben kaster skygger over fremtiden,Bornholms Tidende,"Efter torsdagens kursskifte i kommunalbestyrelsen kan vi endnu mindre tro på vores politikeres fremtidige aftaler.

Alt sker i bornholmsk politik.

Det er nok engang læren efter gårsdagens kommunalbestyrelsesmøde, hvor de to tidligere venstremedlemmer handlede en redning af Madskolen for en fortsat projektering af en bornholmsk erhvervspark. Her på lederpladsen talte vi i går dunder for at omgøre den forventede beslutning om at droppe det videre arbejde med en erhvervspark på Bornholm. Det vil være dejligt, at politikerne lyttede til os og sadlede om. Men sandheden er nok, at de to tidligere venstrefolk Søren Schow og Heidi Burgedahl i stedet har lyttet til de mange frustrerede forældre og børn i Nexø, der ikke vil have Madskolen lukket. Det er godt at kunne lytte.

Men konsekvensen i denne situation er, at den store brede budgetaftale nu er sprængt i stykker, og Enhedslisten og Dansk Folkeparti er sendt ud i kulden, og kommunalbestyrelsen har nok engang løst en svær sag med et nyt flertal og et nyt kassetræk. Torsdagens beslutning om fortsættelse af erhvervsparken er med stor sandsynlighed langt mere værd for Bornholm, end den store million Madskolen kommer til at koste næste år. Derfor er det godt for Bornholm, at budgetbomben sprang.

Men spoler vi tiden tilbage til lige efter den brede budgetaftale, bedyrede alle partier på nær Moderaterne, at der ikke var brug for at tilføje en forpligtende formulering i aftalen om, at nye udgifter kun kan findes i budgettet. De tog alle fejl, og kommunekassen må igen blive belastet. Aftalen blev ikke holdt.

Det går nok denne gang. Men med en dialog med Indenrigsministeriet om en udviklingsaftale er det skidt, at Bornholm nok engang viser, at en aftale på Bornholm kan man ikke stole på, og budgetansvarlighed er noget Indenrigsministeriet kan tage sig af, når den tid kommer.

Det er pragtfuldt for vores vækstdrømme, at håbet om en erhvervspark og en vækstskabende energiø stadig lever. Målet helliger nogle gange midlet. Torsdag var midlet dog bestemt ikke til Bornholms bedste, og vores politikere kastede mørke skygger over alle fremtidige aftaler.

Vores politikere kastede mørke skygger over alle fremtidige aftaler"
2024-10-12 00:00:00,Bornholm åbner for energipark efter drama i byrådssalen,Bornholms Tidende,"Det samme flertal, der torsdag aften genåbnede budgettet og reddede madskolen i Nexø, vedtog en time efter at begynde at lede efter et areal til en erhvervspark nær Energiø Bornholms landanlæg. Enigheden om budgettet blev sprængt, fordi partierne for en erhvervspark fandt sagen for vigtig til at kunne undgå det. ERHVERV.

Der skal alligevel ledes efter et areal til en grøn erhvervspark nær Energiø Bornholms landanlæg.

Det vedtog det smallest mulige flertal på 12 medlemmer torsdag aften i kommunalbestyrelsen.

Det kom i stand ved, at løsgængerne Søren Schow og Heidi Burgedahl skiftede side i forhold til den modstand mod en grøn erhvervspark, som de først havde meldt ud.

I stedet stemte de to løsgængere sammen med Konservative, Socialdemokratiet, Moderaterne og KristenDemokraterne: De samme partier, der efter Schow og Burgedahls ønske reddede madskolen på Paradisbakkeskolen ved starten af mødet.

På et senere tidspunkt skal et eller flere arealer så vælges ud blandt de muligheder, som kommunen nu går i gang med at søge efter. Det tredje og sidste skridt er dernæst at skabe en lokalplan for en grøn erhvervspark, med eller uden power-to-X.

Politisk betyder det, at der nu ikke længere står en enig kommunalbestyrelse bag næste års kommunebudget, men at Enhedslisten, Dansk Folkeparti og løsgængeren Jonna Nielsen nu står udenfor forliget om budgettet, som kun et helt smalt flertal nu står bag.

SCHOW: DERFOR NY HOLDNING Søren Schow begrundede blandt andet sin og Heidi Burgedahls ændrede holdning med, at det bornholmske erhvervsliv de seneste to uger skarpt har advaret mod at smide ideen om en grøn erhvervspark væk.

- Et kæmpe skridt fremad, et halvt skridt tilbage? Ja, vi ved det jo ikke. Vi ved, at staten godt kunne tænke sig en energiø, og vores erhvervsliv kunne godt tænke sig en energipark, hvor de kan investere og skabe nogle job, sagde han.

- Vi kunne godt tænke os, at der kommer flere bornholmere. At den her park kan tiltrække flere borgere. Toppen af vores erhvervsliv siger også, at det være et gevaldigt benspænd, hvis vi ikke gør det her, sagde Søren Schow.

I sidste øjeblik var Søren Schow ifølge sit indlæg også blevet opmærksom på et andet aspekt.

- Jeg var også til et møde her forleden dag, hvor det blev sagt, at vi som bornholmere sådan set allerede har sagt ja til en rørledning til Tyskland. Til brint eller power-to-X i en form, går jeg ud fra, sagde han.

- Hvis det er tilfældet, vil jeg gerne have forklaret, hvor vi skal slutte den til, hvis der ikke er en energipark? Vi kan ikke slutte den til en højspændingsstation.

- Skal jeg så være imod det? Hvad hjælper det, hvis aftalen er skrevet under? Så er det vel bare at finde ud af, hvor det rør skal løbe ind. Derfor har vi sådan set fået vredet armen om på ryggen.

- Og så håber jeg, at erhvervslivet på Bornholm og de store, tunge spillere vil samle sig og sørge for, at en erhvervspark på Bornholm ikke vil ende som den i Skive, hvor den giver underskud. For det har vi ikke behov for, sagde Søren Schow.

- Vi har behov for at få noget godt etableret.

Noget, der kan give et afkast til os og nogle arbejdspladser og flere bornholmere.

Derfor føler vi os nødtvunget til at sige ja til den her energipark.

MULIGHED FOR NY FREMTID Konservative, Socialdemokratiet, Moderaterne og KristenDemokraterne har længe været for at arbejde videre med en erhvervspark ved Energiø Bornholms landanlæg. De havde ikke nogen ny holdning at begrunde.

- Det her handler om, at vi har utrolig få udviklingsmuligheder. Her er en af dem, og så synes jeg, at vi bliver nødt til at gribe den.

For hvad skal vi leve af, hvis vi ikke gør det? De ting, som vi har plejet at leve af, kommer vi ikke til at leve af om 10 eller 20 år, sagde Kirstine van Sabben (M).

- Vi har i rigtig mange år været bagstræberiske her på Bornholm. Vi har lavet alting på bagkant. Vi har ikke nogen visioner eller ønsker for fremtiden, der rækker længere frem end det næste budget. Her er der en mulighed for at starte en fremtid, der måske ikke indeholder os, men dem der kommer efter os.

- Derfor synes jeg, at det her er så vigtigt.

Her er for en gangs skyld noget, der rækker rigtig langt ud, og som der er et kæmpe potentiale i. Det er også en mulighed for at komme ud af den kortsigtede zigzag-kurs, som vi har haft de seneste tre år, og som jeg næsten ikke kan holde ud at være i, sagde Kirstine van Sabben.

Energiparken handler om at åbne muligheder, sagde også Linda Kofoed Persson (K).

- Det her handler om, hvorvidt Bornholm får noget ud af det, når staten vil placere en energiø ved Bornholm. Vi siger ja tak. For når vi skal huse en transformatorstation, skal vi også sikre, at vi får noget mere ud af det, sagde hun.

- Med en erhvervspark ved landanlægget vil vi få usete muligheder for at tiltrække erhverv, der vil den grønne omstilling. Både kendte og ukendte erhverv er på tegnebrættet.

For os at se skal vi turde at byde velkommen til nye arbejdspladser, til uddannelse, til udvikling og til fornyet liv på vores skønne ø.

- Vi siger ja til at udpege arealer, som staten har givet mulighed for i et smalt vindue med flere fordele. Kan vi udpege de arealer senere? Måske, men vi ved det faktisk ikke.

Derfor skal vi ikke vente og gøre det mere usikkert for borgerne i området. Ved at udpege arealerne, ved de, hvad de har at forholde sig til, sagde Linda Kofoed Persson.

S: ALLE BURDE VÆRE MED Bjarne Hartung Kirkegaard (KD) talte for, at en erhvervspark kan erstatte truede arbejdspladser med en ny form for arbejdspladser.

- Vi kommer ikke udenom, at Bornholm i de kommende år kommer til at miste rigtig mange arbejdspladser som følge af diverse klimatiltag om for eksempel CO2-afgift. En erhvervspark i tilknytning til energiøen rummer en oplagt mulighed for at kompensere med andre arbejdspladser. Endelig har vi svært ved at se et alternativ, sagde han.

- Nøgleordet for os er rettidig omhu. Vi taler om at melde arealer ind til staten efter en ny lov, der tager særlige hensyn til Bornholm.

Hvis vi skal nå at involvere erhvervslivet og borgerne, skal vi sætte gang i det her arbejde nu.

- For os er indstillingen også et ganske vigtigt signal til kommende investorer i energiøen, sagde Bjarne Hartung Kirkegaard.

Socialdemokratiet ærgrede sig over, at ikke alle i kommunalbestyrelsen står bag en erhvervspark.

- Det er skuffende og ærgerligt, at vi ikke bredt i denne kommunalbestyrelse kan være enige om at gribe de udviklingsmuligheder, som vi kan se, høre og forvente her. Vi kan løfte os økonomisk, udviklings- og erhvervsmæssigt og forhåbentlig forøge skattegrundlaget, så vi kan finansiere den velfærd, som vi ikke er i stand til i dag, sagde Claus Larsen-Jensen (S).

- Jeg kan ikke forstå, at man kan mene, at det kan vente, og at det er fuldstændig ligegyldigt.

Der er en åben dør i loven nu. Jeg kan ikke forstå, hvis man vil lukke den dør uden at vide, hvad der kan komme ind af den, sagde han.

Vi har i rigtig mange år været bagstræberiske her på Bornholm. Vi har lavet alting på bagkant. Vi har ikke nogen visioner eller ønsker for fremtiden, der rækker længere frem end det næste budget. Her er der en mulighed for at starte en fremtid, der måske ikke indeholder os, men dem der kommer efter os. Kirstine van Sabben (M)

Når vi skal huse en transformatorstation, skal vi også sikre, at vi får noget mere ud af det. Med en erhvervspark ved landanlægget vil vi få usete muligheder for at tiltrække erhverv, der vil den grønne omstilling. Linda Kofoed Persson (K)"
2024-10-12 00:00:00,EL og DF talte skuffet mod erhvervspark,Bornholms Tidende,"Det er for tidligt med en erhvervspark, og det er ikke rimeligt over for naboerne til energiøens landanlæg, sagde Enhedslisten. Vi tror ikke meget på projektet, og vi er bange for, at kommunen kommer til at bruge penge på en erhvervspark, sagde DF.

Skuffelsen hos både Enhedslisten og Dansk Folkeparti var både til at se og høre, da de to partier torsdag aften ikke bare forlod forliget om kommunebudgettet, men også måtte se arbejdet med en grøn erhvervspark ved Energiø Bornholms landanlæg blive stemt igennem til at kunne gå videre mod deres vilje.

- Det kan vi ikke bakke op om. Efterhånden er det vel de færreste, der tror, at vi kan begynde at modtage strøm fra energiøen i 2030. Derfor er det efter vores opfattelse flere postgange for tidligt at begynde at slå streger på et kort, sagde Helle Munk Ravnborg (EL). - Vil vi sætte vores administration i gang med at slå streger på et landkort for at se, om de kan finde et eller måske flere arealer til en energipark på Sydbornholm? Det vil være uanstændigt, hvis vi begynder at rasle med ekspropriations-sablen over for nogle mennesker.

Uden at bevise det sagde Helle Munk Ravnborg også, at den sygemeldte borgmester Jacob Trøst (K) havde medvirket til at skabe flertallet for erhvervsparken ved at få Søren Schow og Heidi Burgedahl til at skifte holdning.

Mødet i kommunalbestyrelsen bragte intet frem om, hvorvidt sagen er blevet forelagt for Trøst, hvilken holdning han i så fald havde, og om han over hovedet har spillet en rolle.

- Vi kan så se, at der er blevet ført en aktiv og ganske effektiv påvirkningsindsats fra borgmesteren og sikkert også fra en hel del bornholmske politikere, der er til stede i den her sal. Og også fra vores erhvervsliv, sagde Helle Munk Ravnborg.

Et senere valg af et konkret areal til en erhvervspark skal ud i offentlig høring, stemte EL derimod for. Helle Munk Ravnborg holdt sig til, at ønsket om en offentlig debat om erhvervspark eller ej har været rejst mange gange.

- Hver gang har svaret været, at der ikke forelå konkrete planer (om en erhvervspark).

Derfor har der ikke været nogen offentlig debat om det emne og sådan en park, sagde hun.

DF TROR IKKE PÅ IDEEN René Danielsson (DF) talte direkte til Søren Schow og Heidi Burgedahl, der torsdag aften først fik reddet madskolen i Nexø med erhvervsparkpartiernes stemmer - og dernæst selv lagde stemmer til at gå videre med erhvervsparken.

- I har fået udnyttet jeres politiske kapital mest muligt. Et eller andet sted kan man kun løfte på hatten. Men det gør måske nogle på den tro, som vi har på hinanden her i salen, sagde han.

- Lige præcis troen på hinanden er faktisk grunden til, at vi stemmer imod. Ikke fordi vi har synderligt meget imod power-to-X, det kan sikkert være en god forretning om 10-12 år, hvis ikke kineserne er stukket af med det hele til den tid.

DF er desuden nervøs for, at nogen på et tidspunkt vil ønske, at kommunen selv sætter penge i energiparken.

- Vi stemmer imod den her energi-erhvervspark, fordi der nok vil være nogle, der vil have en interesse i at smide kommunale kroner i den. Skal man have de store spillere med, så skal der være en form for risikovillighed, sagde René Danielsson.

- Nu har mange nævnt potentialet. Men det manglende potentiale kan være, at nogle kan kræve, at kommunen skal spytte penge i projektet.

- Det er sådan en fluffy fantasi-and, som vi alle sammen går og håber kan blive til spiselige søstjerner. Hvis man tror, at det er det, som bornholmerne skal leve af fremadrettet, siger jeg Wauw. Så sætter jeg gerne en god flaske rødvin på højkant, sagde René Danielsson.

DF""eren lagde ikke meget i, at det bornholmske erhvervsliv har talt stærkt for at arbejde videre med erhvervsparken.

- Erhvervslivet råbte også, at Bright Green Island var verdens bedste idé. Så råbte erhvervslivet, at øen skulle reddes af de her mange flygtninge, der kom væltende på motorvejen.

Nu råber erhvervslivet, at det her er verdens bedste idé. Ja, for de kan tjene penge på det i en begrænset periode, sagde han.

ZIGZAG-KURS Henvendt til Kirstine van Sabben (M) ærgrede fungerende borgmester Morten Riis (EL) sig over, at enigheden bag næste års budget nu er væk.

- Du siger også, at du er træt af den her zigzag-kurs, der har kørt de sidste tre-fire år.

Den zigzag-kurs har der bare været endnu et eksempel på her i aften, hvor vi sådan set havde et flertal omkring et budget, sagde han.

- Jeg synes, at det er ærgerligt, at vi ikke kan have mere tiltro til hinanden, så de aftaler vi laver rent faktisk bliver holdt. Vi havde indgået en aftale, og jeg havde sådan set en forventning om, at det var den, som vi holdt her, sagde Morten Riis."
2024-10-12 00:00:00,Lokalplan for energiø på plads,Bornholms Tidende,"Arbejdet med Energiø Bornholm flyttede sig torsdag aften det stykke fremad, at lokalplanen for energiøens landanlæg blev godkendt i kommunalbestyrelsen.

Alle stemte for på nær Dansk Folkeparti og løsgængeren Jonna Nielsen.

- Det er nogle andre, der skal træffe beslutningen om energiøen. Det skal vores regering, og det bøjer vi os for. Som kommune er vores opgave at udarbejde en lokalplan, og derfor stemmer vi for, sagde Helle Munk Ravnborg (EL). - Det er et rigtig stort arbejde, der er blevet lavet over mange år, også fra kommunens side. Der er kommet nogle høringssvar, og jeg vil også godt anerkende, at det bliver en meget stor klods.

- Mange er ikke begejstret for at skulle have sådan en kasse i baghaven, som landanlægget bliver. Men med de ridser, som der nu er, kan vi godt bakke op om det her plangrundlag, sagde Helle Munk Ravnborg.

Der kom i alt 12 svar ind i høringsperioden"
2024-10-14 00:00:00,Energiøen vil gøre Bornholm til et overophedet centrum i Østersøen,Bornholms Tidende,"Kære byrådsmedlemmer, jeg beder jer blot om meget alvorligt at overveje og undersøge konsekvenserne af etableringen af et kæmpestort energikraftværk, hvis påvirkning af omgivelserne ikke kun bygningsmæssigt, men også på mindre synlige niveauer vil være enorm.

Jeg flyttede til Bornholm i 2015, købte et lille hus i Pedersker i 2016 og er folkepensionist fra 2017.

Jeg deltager i øens liv, som det bedst lader sig gøre uden bil, men med elcykel og bus. Siden jeg på cykel uden at komme til skade i skumringen blev nedlagt af et hjortedyr, så er jeg ikke kørt hjem i skumring eller i mørke.

INFRASTRUKTUR At rejse fra Pedersker til Christiansø, når min søn er på besøg fra København, lader sig ikke gøre som dagtur med bussen.

Jeg har lysbilleder fra min barndoms ferier herovre, hvor vi modtog mine bedsteforældre i deres stiveste puds på togstationen i Nexø. Filmen på lokal tv om Bornholms jernbane giver mindelser om en tid, hvor infrastrukturen herovre måske fungerede bedre, og tanken om en bornholmsk jernbane version 2.0 finder jeg fortryllende og meget kompatibel med Bornholm som rekreativt sted.

BELIGGENHED Menneskehedens historie er fuld af drabelige fortællinger om, hvordan vi har overlevet - ligeledes naturligvis den bornholmske, der er præget af sin geografiske beliggenhed og de særlige udfordringer, som knytter sig hertil.

Bornholm skal nu tage en stor og for det daglige liv meget indgribende beslutning om etablering af en energiø. I den forbindelse vil jeg bede jer overveje, om det virkelig er så god en ide, som det i den grønne omstillings navn markedsføres som værende.

CO2 OG SKADELIGHED Diskussionen om co2 udledningens skadelighed er meget ensidig, idet seriøs, faglig kritik ikke inddrages.

Vi ved, at co2 er en livsvigtig del af fotosyntesen.

Fossil udledning er i nærmiljøet belastende for omgivelserne - især luftvejene - og bør derfor undgås, men at den menneskelige udledning skulle være årsag til klimaforandringer er måske et forførende nærliggende narrativ, men ikke desto mindre tvivlsomt, hvilket seriøse fagfolk kan forklare, hvis man ellers ville lytte.

Jeg skal hermed på det kraftigste anbefale en offentlig høring herom.

ALTERNATIVET? Hvad er så alternativet til fossil energi? At elektrificering ikke umiddelbart opleves generende i nærmiljøet betyder ikke, at den ingen effekt har. Det kan man faktisk sige sig selv, idet elektricitet transporteres i atmosfæren.

Kender man blot en smule til kvantefysik, så vil man vide, hvorledes kvantet konstant interagerer og påvirkes af alt. Når hertil lægges de miljøbelastninger, som fremstilling, anvendelse og bortskaffelse af vindmøller og soldreven energi medfører, så begynder energiøen i sin aktuelle form at ligne en tvivlsom ide.

JEG UDFORDRER Jeg er udmærket klar over, at jeg udfordrer den herskende fortælling om grøn omstilling.

Men jeg beder jer blot om meget alvorligt at overveje og undersøge konsekvenserne af etableringen af et kæmpestort energikraftværk, hvis påvirkning af omgivelserne ikke kun bygningsmæssigt, men også på mindre synlige niveauer vil være enorm. Elektrificering opvarmer ganske enkelt atmosfæren i et omfang, som ikke er undersøgt.

Det er ikke kun særligt sensitive som mig, der oplever dette (kanariefuglen i minen) - også andre jordnære, fornuftige mennesker og fagfolk anerkender, at det er sådan, at det forholder sig.

LØSNINGEN Hvad vil jeg så foreslå som alternativ? Allerførst må vores energiforbrug underkastes en yderst skarp og nådesløs analyse.

Forbruget må simpelthen nedsættes til det allermest nødvendige således, at det økologiske aftryk minimeres mest muligt.

Det er en proces, som bør ske i passende tempo. Dernæst bør energisektoren anvende en kombination af tilgængelige energiformer uden at overdrive brugen af nogen af dem, således som det nu er tilfældet, og som etableringen af en energiø vil fremme.

I stedet må vi prøve en dybere indsigt i vores biotop/habitat og en respektfuld anvendelse af dens ressourcer i en forståelse af, at vi lever i en cirkulær økonomi, og at der ikke er noget, der hedder væk.

Her tilbyder de permakulturelle principper en god og lettilgængelig indføring i, hvordan det kan gøres.

DET GODE EKSEMPEL Skal Bornholm være et elektrificeret/overophedet centrum i Østersøen med heraf følgende biologiske og geostrategiske/politiske konsekvenser? Bornholm er Østersøens Perle, Bornholm er Solskinsøen - lad øen være menneskers og naturens fredshelle.

Lad os foregå resten af verden med det gode, nøjsomme og kærlige eksempel på, at en forhastet hverdag ikke er den eneste mulighed i livet. Lad os være det sted, hvor mennesker finder hen for at opleve fred og livskvalitet, natur-og kulturoplevelser, som er i stigende efterspørgsel i det moderne samfund.

Det kan vi som et lille, overskueligt samfund tilbyde og med en nøjsom livsstil i kombination med fødevareproduktion sagtens overleve på. Lad bornholmerne bestemme over deres egen habitat - også selvom det betyder, at statstilskuddet forsvinder.

Vi kan klare os uden.

Vi vil fred her til lands Med kærlig hilsen og tak for jeres store indsats"
2024-10-14 00:00:00,Er energiøen fremtiden?,Bornholms Tidende,"Den anden dag var der et læserbrev om Energiø og energipark ved Sose.

Det er helt rigtigt, at Bornholm er en ø, som bør bevare den smukke natur, det dejlige miljø og kulturen, som vi har - her ligger Bornholms fremtid. NYE ARBEJDSPLADSER? Man skriver meget om nye arbejdspladser, men på Bornholm mangler vi arbejdskraft, og det bliver et endnu større problem hvis man satser på en energipark.

Et andet problem, som vi får i fremtiden, bliver vedligehold af de mange vindmøller.

Flere økonomer og videnskabsfolk fraråder energiøen - de mange, mange milliarder giver ikke økonomi nok til at dække udgifterne til energiøen. Alle nye erhverv og lignende bør placeres i området syd for Rønne og ikke andre steder på Bornholm - landskabet og byerne bør bevares.

Fremtidens energi vil komme fra fission og brintenergi."
2024-10-18 00:00:00,Er energiøerhvervsparken fremtiden?,Bornholms Tidende,"Etablering af Energiø Bornholm kalder på en fornyet (sikkerheds) vurdering, mener Knud Andersen.

Da man foreslog Bornholm som et energimæssigt knudepunkt i Østersøen, så var der ingen, der kunne forestille sig krig i vor del af verden.

Krig og konflikter var i mange år gået uden om den nordlige del af Europa, og hvis der blev krig, så ville det være på et så højt teknologisk plan, at det ikke ville berøre Danmark og Østersøområdet. Men efter Ruslands overfald på Ukraine har situationen ændret sig fundamentalt.

Den krig, som Rusland indledte, er ikke anderledes end, hvad man har set tidligere.

Det foregår som almindelig landkrig, hvor parterne søger at udvide deres territorium.

Samtidig bombes civile mål i byerne for at nedbryde befolkningens modstandskraft - dertil kommer, at både krigen i Ukraine og Gaza viser, at moderne krigsførelse også foregår ved angreb på kritisk infrastruktur som energiforsyning og kommunikationscentre.

DANSK FOKUS Det er netop de to områder, som vi i Danmark har haft fokus på gennem de sidste mange år, og som har ført til stadig større systemer med store samlede centre.

Det var rationelt og fornuftigt i en verden, hvor der ikke findes krig og konflikter, men sådan er det ikke længere.

Krigen i Ukraine er jo ikke en lokal konflikt begrænset til områderne ved Sortehavet.

Det er en konflikt, hvor de fleste vestlige lande er blevet delagtige ved økonomisk støtte og våbenleverancer til Ukraine. Danmark deltager aktivt i hjælpen til Ukraine.

DET ER RISIKABELT I denne ændrede sikkerhedsmæssige situation er det højst uklogt at udbygge ny grøn elforsyning i store centrale vindmølleparker i Østersøen og ikke mindst at placere knudepunktet på Bornholm.

En enkelt drone i anlægget på Bornholm vil kunne slukke lyset for tusindvis af mennesker i landene nord og syd for os - for ikke at nævne risikoen for naboerne til anlægget.

Den nye sikkerhedsmæssige situation i Østersøen opfordrer til mindre og decentrale anlæg, som udgangspunkt for udbygningen af grøn strøm.

Nogle vil måske indvende, at Sortehavet er langt væk. Javel, men ikke længere væk end, at Nord Stream-ledningerne kunne bombes her ved Bornholm, og at russiske skibe er angrebet i Kaliningrad. Eller at den russiske udenrigsminister har truet Danmark.

Ruslands ageren er uforudseelig. Vi kan ikke forhindre det, men vi behøver ikke at bære os dumt ad.

LOVEN OM ENERGIØEN I modsætning til etableringen af de mange vindmøller i havet omring Bornholm, så har muligheden for udpegning af et erhvervsareal i tilknytning til landanlægget for vindparken medført store diskussioner.

Folketingsmedlemmer og andre har opfordret til, at Bornholm skulle udnytte det vindue, som Loven om Energiparker giver til at udpege erhvervsarealer med en række fleksible rettigheder - uden at fortælle hvilke særlige rettigheder loven giver.

Hvis man derimod læser bemærkningerne til Loven om Energiparker, så ses det tydeligt, at den primært er lavet med henblik på at finde arealer til store sammenhængende vind- og solcelleparker. Derfor giver loven mulighed for at se bort fra naturbeskyttelse og kystsikring.

Formålet med den foreslåede lov om statsligt udpegede energiparker er at fremme elproduktionen fra vedvarende energikilder på land ved at udpege energiparker på land med forbedrede muligheder for opstilling af vindmøller og solcelleanlæg under nødvendig hensyntagen til øvrige samfundsmæssige interesser i arealanvendelsen.

Loven skal derved blandt andet give mulighed for opstilling af vindmøller og solcelleanlæg i større sammenhængende områder på land, hvor det efter gældende regler ville være vanskeligt eller ikke muligt at etablere vindmøller eller solcelleanlæg.

Det vil bl.a. skulle ske ved en ændret afvejning af nationale interesser i forbindelse med udpegningen og ved videre mulighed for at dispensere fra visse bestemmelser i den gældende arealregulering i bl.a. naturbeskyttelsesloven, skovloven og museumsloven (citat fra lovbemærkningerne). BORNHOLM Bornholm er særskilt nævnt i loven med mulighed for at etablere erhvervsparker i tilknytning til landanlæg uden de nævnte naturhensyn.

Endvidere nævnes eventuel etablering af et PtX-anlæg, som kræver meget energi til fremstilling brint.

Når man har gennemlæst Loven om Energiparker, så virker det fuldstændig ligegyldigt, om vi udpeger energierhvervspark arealerne nu eller på det tidspunkt, hvor der er realistiske anvendelsesmuligheder.

Muligheden for at etablere et PtX-anlæg er langt ude i fremtiden. Men uden et sådant anlæg, så virker det urealistisk at etablere et nyt erhvervsområde her. Derfor står spørgsmålet stadig åbent, hvad fortalerne for denne arealudpegning tænker på, når man udtaler, at det er at gamble med Bornholms muligheder, hvis man ikke er enig i deres synspunkter.

Dannelse gør os ikke blot til dygtigere arbejdskraft, men til bedre medborgere, der har et stærkt indre kompas og forstår værdien af det samfund, de er en del af. Dannelse er at kunne sætte sig i andres sted, forstå vores historie og kultur og at kunne forholde sig kritisk til det samfund, som vi møder. Niklas Stenbye"
2024-10-22 00:00:00,Energiø Bornholm - et luftkastel?,Bornholms Tidende,"Vi er blevet for langsomme.

For et år siden beregnede Energistyrelsen sig frem til, at Energiø Bornholm mangler cirka 31,5 milliarder kroner for at være et samfundsøkonomisk rentabelt projekt, og dermed omkring 14 milliarder kroner mere end de 17,6 milliarder kroner, som regeringen har sat som støtteloft for projektet.

Det har fået magasinet Ingeniøren, Tænketanken Kraka og senest de økonomiske vismænd til at foreslå regeringen til enten helt at droppe projektet eller i det mindste til at genoverveje Energiø Bornholm.


AFLYSTE - ELLER UDSATTE - PROJEKTER

I det lys er det forståeligt nok, at medlemmer af kommunalbestyrelsen på Bornholm sammen med flere andre stiller sig tvivlende overfor projektet, og herunder også overfor den mulige energipark, som et snævert flertal i kommunalbestyrelsen ønsker at lægge en billet ind på.

Hertil kommer så et stigende antal grønne projekter, der enten droppes eller udsættes med flere år, blandt andet: - I august 2024 besluttede energiselskabet Ørsted at trække sig ud af det svenske metanolprojekt Flagship One og dermed bære et tab på tæt ved 2 milliarder kroner.

- Den internationale energikoncern Shell har besluttet at droppe et andet svensk projekt, der skulle producere flybrændstof.

- Copenhagen Infrastructure Partners har udsat et større brintprojekt i Esbjerg.

- Energikoncernen Better Energy har udsat en række større solcelleprojekter til efter 2030.

Og i ugen før efterårsferien besluttede regeringen at udsætte igangsættelsen af brintrøret i Jylland fra 2028 til 2031. Brintrøret skal sikre eksport af danskproduceret brint til Tyskland, hvor efterspørgslen er stor. Det får konsekvenser for planlagt brintproduktion i Jylland gennem de såkaldte PtX-anlæg (Power-to-X).

Uden et brintrør, ingen eksport, og uden eksport, ingen storskala-PtX-produktion, udtalte bestyrelsesmedlem Rasmus Bach Nielsen fra virksomheden H2 Energy Esbjerg, der arbejder for et meget stort PtX-anlæg i Esbjerg.

DEN GLOBALE VINKEL Er Energiø Bornholm blevet til et luftkastel, et fantasiprojekt uden økonomisk realisme, et fejlskud i den grønne omstilling, som klimaforandringerne ellers kalder så hårdt på? Lad os hæve op i helikopteren og se udviklingen af havvindenergi på globalt plan, og udviklingen indenfor fremstillingen af grønne fuels til blandt andet. fly- og skibsindustrien gennem PtX.

Her er produktionen af havvindenergi fra 2021 til 2023 (seneste tal) mere end fordoblet til 75 GW (Energiø Bornholm er beregnet til 3,0-3,8 GW).

I 2020 stod EU for 80 procent af havvindenergien, men nu er det Kina og Storbritannien, der har førertrøjen.

I Kina steg omfanget af havvindenergi fra 4,6 GW i 2020 til 31,5 GW ved udgangen af 2023. I samme periode steg omfanget i Storbritannien fra 10,4 GW til 27,6 GW. Her taler vi om gennemførte projekter, og ikke de mange projekter, der yderligere er under planlægning - også i lande som USA, Australien, Sydkorea og Latinamerika.

VI ER LANGSOMME I Danmark og EU går udviklingen derimod langsommere end planlagt.

I lighed med solceller og el-biler står Kina også på dette område til at overtage markedet, hjulpet af billigere arbejdskraft, statsstøtte samt langt færre lovmæssige og andre regelmæssige hindringer.

Altså, udviklingen af havvindenergi - og for den sags skyld energiøer - på globalt plan buldrer derudaf.

HVAD SÅ MED PTX? Der er fortsat mange spørgsmål behæftet med PtX, ikke mindst omkring økonomien.

Men vi tager fejl, hvis vi sidder med et indtryk af, at PtX-udviklingen endnu blot befinder sig på forskningsstadiet og at der endnu ikke finder produktion af brint og grønne brændsler sted i større skala.

Ved udgangen af 2023 blev der rent faktisk på globalt plan realiseret omtrent 12 GW kapacitet inden for PtX. Der produceres grøn brint, men også andre former for energikonvertering som for eksempel syntetiske brændstoffer (e-fuels), grøn ammoniak og e-metanol.

Det første store danske PtX-anlæg ved Kassø i Sønderjylland er et af de projekter, hvor investorerne ikke har trukket sig ud.

Det er meget langt fremme og forventer at indlede produktionen inden årets udgang med en produktion på cirka 32.000 ton e-metanol årligt. Efterspørgslen er stor - blandt andet er der indgået aftale med rederiet Mærsk, der allerede har indviet sit første store containerskib, baseret på e-metanol som brændstof.


HVAD MED ALLE DE DROPPEDE OG UDSATTE PROJEKTER?

Administrerende direktør i teknologi-giganten Topsoe, Roeland Baan, citeres i Jyllands- Posten 11. september 2024 for følgende: At energigiganter trækker i land på sine udmeldinger, afventer at tage investeringsbeslutninger og dropper projekter er derfor ifølge topchefen blot et udtryk for, at hypen var en kende overdreven. Ikke at Topsoe, Ørsted og alskens andre energigiganter har satset sine penge på en teknologisk blindgyde. Topsoe var partner i det svenske Flagship One-projekt, som Ørsted nu med store tab har droppet sit engagement i. Det ærgrer Roeland Baan, som dog samtidig glæder sig over, at der er fremdrift i andre projekter og udtaler: Hvis der er en krise inden for de grønne brændstoffer, så lader Topsoes bundlinje sig ikke mærke af den.

Roeland Baan fremhæver, at godt nok er farten gået af den grønne omstilling, men at der stadig er en sund efterspørgsel. Med de aktuelle udfordringer henviser han til udviklingen indenfor vindmølleindustrien, som heller ikke over de nu 50 år har været i en snorlige linje.


DEN LOKALE VINKEL

Energiø Bornholm kan anskues fra flere vinkler, herunder den lokaløkonomiske og den klimapolitiske.

Center for Regional- og Turismeforskning (CRT) har analyseret sig frem til, at op imod 3.000 bornholmske arbejdspladser er truet af klimaforandringerne og følgerne heraf. Det gælder især indenfor landbruget, traditionelle industrier og følgeerhverv - herunder som følge af diverse offentlige tiltag som CO-2 afgift med videre samt diverse tilpasninger til klimaændringerne.

Uanset om tallet 3.000 holder eller bliver mindre, så vil udviklingen indebære en markant risiko for et større fald i befolkningstallet, og dermed for opretholdelsen at det, vi kan kalde samfundskritiske infrastrukturer - uddannelser på Campus, funktioner på sygehuset og så videre.

Energiø Bornholm med erhvervspark kan måske ikke kompensere fuldt for det tab af arbejdspladser og befolkningstal, der vil komme - men det er uhyre vanskeligt at finde andre udviklingspotentialer.


IKKE KUN LOKALT

Men Energiø Bornholm bør ikke alene ses ud fra rent lokaløkonomiske interesser.

Projektet skal også ses som et klimapolitisk tiltag med betydning for den grønne omstilling i hele EU. Det gælder ikke mindst for Tyskland, der står med gevaldige udfordringer i at frigøre sig fra russisk gas og olie.

Vi kan læne os tilbage, afvente udviklingen indenfor havvindenergi og PtX, overlade markedet til kineserne og andre globale aktører. Men vil konsekvensen så ikke blot være, at Bornholm alene står tilbage med de negative følger af klimaforandringerne i form af tab af arbejdspladser og yderligere fald i befolkningstallet? Niels Chresten Andersen


NIELS CHRESTEN ANDERSEN ER EN AF TIDENDES FASTE KOMMENTATORER

Han har igennem mange år arbejdet med udviklingsarbejde med udgangspunkt i forskellige internationale samarbejder.

De referencer, som indlægget bygger på, er blandt andet: Results of the cost-benefit analysis of establish ing offshore wind in the form of an energy is land in the Baltic Sea Global - Offshore Wind Report 2024 China""s Growing Offshore Wind Energy Drive Hvis man ønsker flere referencer i forholdet til indlægget, så kan man kontakte debatredaktøren"
2024-10-22 00:00:00,Hvad kæmper vi for?,Bornholms Tidende,"Hvorfor kæmper man imod energiøen?

Jacob Trøst (C) og Claus Larsen-Jensen (S) er blandt de bornholmske politikere, der kæmper hårdest for, at energiøen med tilhørende erhvervspark skal blive en realitet.

De ønsker, at Bornholm skal være en energi-industriø, og de er helt og aldeles ligeglade med konsekvenserne af det, bare det giver penge og arbejdspladser.

På samme tid er Jacob Trøst og Claus Larsen-Jensen helt og aldeles ligeglade med de bornholmere, som det går ud over - det vil sige de, der bor i eller i nærheden af områderne der skal ødelægges.

De er også ligeglade med Bornholms natur og havet omkring Bornholm. Det må alt sammen ofres, så vi kan levere strøm til Tyskland.


ALT FOR TYSKLAND?

Tyskland er vigtig for, at energi-ø Bornholm skal blive en realitet, og Tyskland skal betale en stor del af for eksempel landanlægget. På den måde kan man sige, at Bornholm bliver en del af Tyskland.

Man kan også sige, at Tyskland er med til at ødelægge Bornholm.

Jeg undrer mig over, at man som lokalpolitiker kan være så ligeglad med den lokale befolkning, og jeg håber, at disse politikere vil få et dårligt valg i 2025.

Jeg håber også, at der vil være nye politikere, der stiller op til kommunalvalget 2025, som siger nej til Energiø Bornholm.

Dem vil jeg gerne stemme på.

Borgerforeningen Energiø Bornholm kæmper for at bevare naturen på Bornholm og i havet rundt om! HVIS DET SKER Hvis Danmark og Bornholms Regions Kommune insisterer på at ødelægge store dele af Bornholm og havet rundt om, så mener jeg, at det må starte med, at staten eksproprierer al jord til landanlæg og erhvervspark.

Dernæst skal der laves en sikkerhedszone to-tre kilometer rundt om disse arealer, hvor staten skal tilbyde lodsejerne at ekspropriere deres ejendomme.

De, der vælger at blive boende, skal have en erstatning.

Dette arbejde skulle være gjort før hele denne udvikling blev sat i gang, Mette Frederiksen! Jacob Trøst har mange gange talt om, at han ville arbejde for at naboerne skal have erstatning men det er for mig at se en gratis gang snak.

Store dele af befolkningen på Bornholm vender det blinde øje til hele denne udvikling, og de er måske bare godt tilfredse med, at det ikke blev deres område, der blev ofret og ødelagt.

I skal bare huske, at denne udvikling ikke kan stoppes, når den først er kommet i gang, og energi-øen bliver ikke det sidste anlæg, der skal bygges på Bornholm.

CIP og andre arbejder på de næste havvindmølleparker, der skal ligge øst for Bornholm, og som også skal have et PTX anlæg på Bornholm, og jeg er sikker på, at CIP projektet heller ikke bliver det sidste.

Næste skridt i denne sørgelige udvikling for Bornholm er, at kommunen nu vil udpege et stort område til erhvervspark hvilket vil ødelægge livet for endnu flere beboere på syd-Bornholm.

Det er, ifølge Jacob Trøst og Claus Larsen- Jensen, meget vigtigt, at vi gør det nu, selv om vi ikke ved om energiø projektet bliver til noget. Endnu engang viser det, at de er aldeles ligeglade med befolkningen på Bornholm.

Hvis denne udvikling fortsætter, vil Bornholm ikke være til at kende om 50 år.

Det synes jeg er trist!


DEBATREDAKTØRENS BEMÆRKNING

Jeg har kontaktet Claus Larsen-Jensen for Socialdemokratiet således, at han kan svare.

Borgmester Jacob Trøst er indtil videre stadig sygemeldt."
2024-10-24 00:00:00,Nej til erhvervspark er tudetosset,Bornholms Tidende,"Bornholm skal skabe attraktive rammer for erhverv.

Fattige og elendige er vi. Lad os nu blive dumme til, så kan vi gerne høre op at være en kommune Citatet herover stammer fra kronprins Christian - den senere Chr. 8. - og blev sagt efter statsbankerotten i 1813. Jeg har blot udskiftet stat ud med kommune - så er meningen vel klar nok.

ENERGIPARK Det her handler selvfølgeligt om energiparken, som på et hængende hår blev stemt igennem på sidste møde i kommunalbestyrelsen efter en studehandel.

Og ikke et ondt ord om det - det var bare dygtigt politisk håndværk.

Men lad mig lige først ridse op hvad det er, at vi/Energi-net har gang i nede ved Sose: Her kommer tre pænt tykke kabler i land med strøm fra vindmøllerne ude i Østersøen. Strømmen kommer i land som vekselstrøm - men skal den transporteres over store afstande, så foregår det som jævnstrøm. Derfor skal den omformes - og derfor bygger Energi-net en omformerstation nede ved Sose.

Herfra bliver strømmen så sendt til Køge og til Tyskland. Det er store kræfter, som vi taler om: Der skal bygges ni haller, der hver måler 100 meter i længden og 50 meter i bredden - og så er de 25 meter høje (Rundetårn er 36 meter højt), og dem er der så nu af! Træder du ind i sådan en hal, når det hele snurrer, så bliver du ristet til en grill-kylling på et split-sekund - dum idé! MULIGHED Som nabo til dette power-house får Bornholm nu mulighed for at etablere en erhvervspark.

Staten har åbnet for, at kommunerne kan etablere såkaldte energi-parker, hvilket i praksis betyder erhvervsparker med fokus på grøn energi. Lovforslaget lægger så op til, at dette skal ske som sol-celleanlæg eller PtX anlæg - begge dele forekommer mig at være ret dårlige idéer.

Hvilke fordele får vi så på Bornholm ved at skabe en erhvervspark nede ved Sose? Svaret er meget enkelt: vi skaber grundlaget for at tiltrække moderne produktionsvirksomheder - så enkelt er det! ENERGI OG KLIMA Moderne produktionsvirksomheder baserer deres produktion på elektricitet.

Førhen var det kul, så olie - og i Tyskland naturgas fra Rusland.

Men nu er det elektricitet, og enhver moderne virksomhed skal redegøre for virksomhedens CO2 aftryk i alle dele af produktionskæden - og her spiller det selvfølgeligt en afgørende rolle, om du fremstiller dine produkter med grøn eller sort strøm. Derfor vil du være interesseret i at placere din produktion dér, hvor du får nem adgang til grøn strøm - en masse grøn strøm. Det vil netop være ved erhvervsparken nede ved omformerstationen ved Sose.

Du får så også en billigere strøm, da du ikke skal betale transmissionsafgift (I husker nok da Ewii overtog vores elnet!) - så alt i alt et vigtigt konkurrenceparameter.

Men det er så det, at et flertal i kommunalbestyrelsen var lige ved at sige nej til - vel og mærke sige nej til, at man blot går i gang med at undersøge mulighederne for en placering af denne energi/ erhvervspark. Det er et arbejde, som man i øvrigt havde fået 10 millioner kroner fra staten til at udføre! Hvor tudetosset er lige det? ANDRE STEDER Andre udkantskommuner har kendt deres besøgelsestid - for eksempel Kalundborg.

Kalundborg udmærker sig ved at have en af det få dybvandshavne i Danmark - altså særlige geografiske forhold lige som Bornholm har. Derfor ligger der et olieraffinaderi i Kalundborg, og derfor sejler der hver dag to olietankere fra Kalundborg.

Derfor lagde Novo Nordisk for år tilbage en produktionsvirksomhed i Kalundborg - og derfor udbygger man nu denne virksomhed - og hold nu fast: over de næste fem år investerer Novo Nordisk 60 milliarder kroner i Kalundborg - det er 12 milliarder om året! Til sammenligning koster energiø Bornholm staten cirka 30 milliarder alt i alt! 60 procent af al verdens insulinproduktion kommer til at foregå i Kalundborg! Allerede i dag pumper Novo overskudsvarmen til Hedehusene, hvor det indgår i den storkøbenhavnske fjernvarmeproduktion.

BORNHOLM OG APPELSINER I TURBANEN Det kunne også godt komme til at ske på Bornholm - men det kommer med garanti ikke til at ske, hvis vi ikke på forhånd skaber rammerne for at virksomheder kan etablere sig her på Bornholm i en erhvervspark ved Sose - og vi aktivt inviterer virksomhederne til at komme her.

Det er det, som det hele handler om: At vi sender et signal både til Christiansborg og ud i verden om, at det her vil vi. Og derfor er det rigtigt trist - og farligt - hvis vi konstant på Bornholm viser os bagstræberiske og ikke tager imod de appelsiner, som rent faktisk kan lande i vores turban.

Vi skal passe rigtigt meget på ikke at komme til at gå i for små sko - de kommer altid til at klemme fælt."
2024-10-25 00:00:00,Morten Riis tilbyder at aflaste Jacob Trøst,Bornholms Tidende,"Hvis borgmesteren har brug for at blive aflastet, når han vender tilbage, er jeg klar til at tage opgaver på mig, siger Morten Riis (EL), der har været vikar for Jacob Trøst i god og vel en måned. POLITIK.

Når man vender tilbage til jobbet efter at have været væk med overbelastning, er det helt almindeligt at gå i gang på nedsat tid - og geare gradvist op, når man er er parat.

Det er sværere på en toppost som den, som borgmester Jacob Trøst (K) har været sygemeldt fra i godt og vel en måned, når han efter planen vender tilbage på mandag.

Ikke desto mindre har Jacob Trøst fået tilbuddet, fortæller viceborgmester Morten Riis (EL), der har passet borgmesterens opgaver siden midten af september.

- Jeg har fortalt Jacob, at hvis der er opgaver, som han gerne vil spille over til mig i starten, så må han gerne det, siger Morten Riis.

- Der er måske nogle opgaver, hvor han ikke behøver at være der. Der er nogle ting, der er vigtige fra et borgerperspektiv, men som måske ikke er afgørende for kommunens drift.

- Hvad det vil kunne være for opgaver, er det op til Jacob at afgøre. Jeg har i hvert fald sagt, at han bare skal række ud, hvis jeg på nogen måde kan gøre det lettere for ham at vende tilbage. Hvis der bliver brug for det, tror jeg da, at han i et eller andet omfang vil tage imod det, siger Morten Riis.

Morten Riis ser tilbage på godt og vel en måned, der ikke har været helt så anderledes for ham, som den havde været for de fleste andre.

- Jeg synes, at det har været spændende, selvom det selvfølgelig har været på en kedelig baggrund. Derfor er jeg også glad for, at Jacob nu kommer tilbage.

Jeg håber, at han er blevet frisk igen, siger han.

- Nu har jeg været udvalgsformand i syv år, så jeg har ofte haft min gang i den administrative del af kommunen. På mange måder har det ikke været så meget anderledes, ud over at gebetet selvfølgelig er større for borgmesteren, siger Morten Riis.

- Så jeg har ikke været så overrasket.

Og så har jeg også haft mulighed for faktisk at tage opgaven på mig, fordi jeg har valgt ikke at have et arbejde ud over politik.

Så det har været relativt overkommeligt, men også super interessant.

FLYENE - OG STUDEHANDELEN Et par store sager har skilt sig ud som dem, som Morten Riis regner med at huske fra sin tid som midlertidig borgmester.

- Det har været rigtig dejligt at skubbe lidt på nogle sager, der lå, og som vi skulle gøre noget ved. For eksempel sagen om DAT og flykontrakten, der løber ud i november næste år, siger han.

Har du fået reddet flyruten? - Det er nok for meget at sige. Men jeg tror, at vi har fået lavet en god proces, der kan få afklaret, om der er aktører, der er interesserede i at flyve ruten.

- Alternativt har vi også startet en parallel proces om en mulig statsstøtte flyrute.

Det har heller ikke været mig alene, men sammen med gode folk i regionen og på hospitalet, siger Morten Riis.

- Der har også været den nye sundhedsstruktur, som vi også har fået givet vores besyv med om i et høringssvar til staten, siger han.

Blandt de to møder i kommunalbestyrelsen, som Morten Riis kom til at lede, vil han særligt huske det seneste i forrige uge. Men ikke for det gode: Det var her, at madskolen på Paradisbakkeskolen i Nexø blev reddet i en handel, der også holdt liv i ideen om en erhvervspark ved Energiø Bornholms landanlæg.

- Efter det seneste møde i kommunalbestyrelsen havde jeg det sådan, at det ikke gør noget, at min tid som formand for den her forsamling snart slutter, siger han.

- Jeg synes, at jeg havde gjort et seriøst stykke arbejde med overgangen for madskolen i Nexø og også fået de andre partiers gruppeformænd med på den idé. Men så var der altså blevet konspireret, uden at det var blevet meldt ind til mig som mødeleder, siger Morten Riis.

- Det syntes jeg sådan set var for slapt. Så lige præcis den torsdag var jeg parat til at give borgmesterstolen fra mig med det samme."
2024-10-28 00:00:00,S: René meldte sig selv ud af erhvervspark,Bornholms Tidende," Dansk Folkeparti viste aldrig interesse for en erhvervspark, svarer Socialdemokratiet, efter at René Danielsson nu siger, at partierne bag erhvervsparken også kunne have indgået en aftale med DF.

Det var aldrig oplagt at prøve at lave en aftale med Dansk Folkeparti om en erhvervspark ved Energiø Bornholms landanlæg. For DF havde tydeligt signaleret, at partiet ikke ønsker en erhvervspark.

Sådan lyder svaret fra Socialdemokratiet, efter at René Danielsson (DF) nu siger, at DF med en tilstrækkeligt stor modydelse gerne havde indgået en aftale om erhvervsparken.

- Det lyder interessant. Der er bare intet af det, som René Danielsson har sagt om den erhvervspark, der har gået i den retning.

Han har jo også beskrevet energiøen som en luftkastel, siger gruppeformand Claus Larsen- Jensen (S).

- DF har været meget afstandtagende omkring energiøen og en erhvervspark. Så jeg har meget svært ved at se, hvor den åbning har været, som han taler om nu - Det er næsten som om, at han får det til at lyde som om, at vi burde have tilbudt DF noget. Men der var intet, der tydede på, at de ville noget som helst. Vi sagde ja til et forslag fra Søren Schow og Heidi Burgedahl om madskolen. Så vi har slet ikke været ude i nogen købssituation med DF, siger han.

Til René Danielssons kritik om, at Socialdemokratiet er løbet fra alle aftaler siden 2021, svarer Claus Larsen-Jensen, at DF selv løb fra en omkring netop erhvervsparken.

- I virkeligheden løber DF jo fra erhvervsstrategien.

For i den ligger jo også ideen om en erhvervspark, og ved mødet i kommunalbestyrelsen for nylig handlede det jo endda kun om at lede efter et areal til en erhvervspark, siger han.

- Det er ikke rigtigt. Jeg har godt hørt den melodi, men det interessante er jo, at vi i Socialdemokratiet kun er tre ud af et flertal på 12. Men Renés kritik har alene gået på Socialdemokratiet, ikke på partierne bag de ni andre mandater, siger Claus Larsen-Jensen.

- Vi er blevet kaldt magtfuldkomne. Men man er ikke særlig magtfuldkommen med tre mandater ud af 23, siger han.

DF holder sig til, at Socialdemokratiet er de eneste, der fik noget ud af aftalen om erhvervsparken: Dels erhvervsparken selv, dels at skabe et billede af, at borgmesteren ikke kan holde styr på sine egne? - Jeg deler ikke hans synspunkt om Jacob Trøst. Men han har jo om nogen kæmpet for den erhvervspark. Jeg har ikke snakket med Jacob, men jeg tror da, at han er lykkelig for, at Dansk Folkeparti og Enhedslisten ikke fik smadret erhvervspark, siger Claus Larsen- Jensen."
2024-10-28 00:00:00,De tror ikke på energiøen,Bornholms Tidende,"Nu møder Energiø Bornholm ny modstand.

Tænketanken Kraka, med den tidligere spindoktor Peter Mogensen som direktør, anbefaler at droppe energiøen. Det skriver TV2 Bornholm.

Kraka har generelt været modstander af projektet, da de ikke mener, det er rentabelt.

Nu har de så udarbejdet en ny, stor analyse, der angiveligt viser, de har ret i deres påstand. Ifølge Kraka er der en manko på 13,9 milliarder kroner, som er nødvendige for at gøre projektet økonomisk attraktivt for investorer.

Den nuværende støttegrænse på 17,6 milliarder kroner, fastsat af politikerne, dækker ikke det forventede støttebehov på 31,5 milliarder kroner, der er vurderet af Energistyrelsen.

Det betyder, at der kræves indtægter på op til 103,9 milliarder kroner for, at projektet kan blive attraktivt uden at hæve støtten.

DROP ØEN ELLER FIND 31 MILLIARDER KRONER Krakas analyse peger på, at uden en højere indtjening end de estimerede 87 milliarder kroner fra elsalg, vil projektet ikke være tiltrækkende for potentielle investorer. Hvis projektet gennemføres uden yderligere støtte, ville en fortjeneste på 4 procent årligt kræve 38,3 milliarder kroner mere end de nuværende forventninger.

Tænketanken vurderer, at politikerne står overfor to muligheder: enten droppe Energiø Bornholm helt eller hæve støtteloftet til de 31,5 milliarder kroner, som Energistyrelsen har vurderet er nødvendigt. Hvis støttegrænsen hæves, får Danmark sin energiø, men til en høj pris, som ikke var en del af den oprindelige plan. Droppes projektet, vil det stadig medføre en regning for kontraktbrud, da Energiø Bornholm udbydes som flere separate delprojekter, hvoraf nogle allerede kan være indgået, når beslutningen træffes."
2024-10-28 00:00:00,Socialdemokratisk symbolpolitik,Bornholms Tidende,"Skribenten er ikke imponeret af den socialdemokratiske energi og miljøpolitik.

M an kan ikke sige andet end at Claus Larsen Jensen er en god socialdemokrat, der bakker stålfast op om sit partis formålsparagraffer, her generelt gældende energi og miljø.

ÅH, SÅ MILJØRIGTIGE.

Men kigger man på de seneste års Socialdemokratiske Miljøprojekter, så kan man ikke konkludere andet end, at de fleste består af en ren symbolpolitik, der ALDRIG har været gennemtænkt fra starten! SOCIALDEMOKRATISKE PROJEKTER.

Rønne Banke. Her var der tale om to parker på 200mW. Det blev så droslet ned til 50 mW for at tilpasse til kapaciteten til Sverigeskablet.

Senere blev så helt aflyst af Dan Jørgensen for ikke at være samfundsmæssigt bæredygtigt.

Bornholms Havvind blokeres. Det skete på baggrund af påståede EUregler. Reglerne fandtes slet ikke, som regeringen påstod for at stoppe projektet.

Energiø Nordsøen bliver sat på pause.

Energiø Bornholm er en økonomisk katastrofe - Vismændene advarer om Energiø Bornholm Brintrør til Tyskland er udsat tre år.

Ved alle disse symbolprojekter går lokale politikere og erhvervsfolk i selvsving og bruger tid og økonomi på noget, der kunne have været bedre anvendt.

HYPNOTISERET Man skal være kraftigt parti-hypnotiseret og være historisk og virkelighedsfortrængende for at udtale sig stålfast om hvad regeringen har aftalt."
2024-10-30 00:00:00,Ny analyse: God løsning at koble Bornholm på energiøen,Bornholms Tidende,"Energinet forventer en samfundsøkonomisk besparelse på cirka en milliard kroner over 40 år.

Det er både teknisk muligt og en god løsning rent samfundsøkonomisk at koble Bornholms elnet på energiøens kabler. Det viser en ny analyse fra statens Energinet. Analysen er netop sendt til klima-, energi- og forsyningsministeren, der skal give grønt lys.

- Vi kan godt forstå, at bornholmerne ønsker at høste de fordele, som energiøen bringer med sig. Både i forhold til forbrug og produktion af grøn strøm på øen. Derfor er jeg glad for, at vores analyse viser, at det rent faktisk er teknisk muligt og tilmed er en god løsning, hvis vi kigger på det rent samfundsøkonomisk, siger Hanne Storm Edlefsen fra Energinet i en pressemeddelelse.

Hun er direktør for Megaprojekter Udvikling, der blandt andet har ansvaret for energiøer.

ALDRIG PRØVET FØR I dag er Bornholm forbundet til det sjællandske elnet via søkablet til Sverige. Hvis det bornholmske elnet kobles på energiøens kabler, kan udgifter til forsyning via søkablet spares væk. Ifølge Energinet forventes den samfundsøkonomiske besparelse at være på cirka en milliard kroner over 40 år.

Analysen viser også, at bornholmerne får relativt stabile elpriser ved at koble sig på energiøen, fortæller Energinet, og at der er plads til yderligere grøn elproduktion.

Det er aldrig prøvet før at koble et lokalt elnet på en energiø. Derfor har Energinet måttet tænke i nye baner.

- Det er ikke gjort før, at man har koblet et lille forbrugsområde til en stor produktionsenhed som Energiø Bornholm. Vi har derfor udviklet en ny teknisk løsning, som skal sikre, at vi ikke overbelaster elnettet, så Bornholm fortsat har strøm i stikkontakten, siger projektleder for Energiø Bornholm Kim Søgaard Mikkelsen.

NY POLITISK STILLINGTAGEN Energinets analyse indgår i en business case for tilkobling af Bornholms elnet til Energiø Bornholms elinfrastruktur. Den er netop sendt til politisk godkendelse i Klima-, Energi- og Forsyningsministeriet.

Beslutningen om tilkoblingen af Bornholms elnet til Energiø Bornholm afventer en ny politisk stillingtagen til Energiø Bornholm og udbud på de havvindmølleparker, som skal sende grøn strøm ind til energiøen, fortæller Energinet."
2024-10-30 00:00:00,Nej til energiø med skattekroner vækker undren,Bornholms Tidende," Endnu en tænketank vil droppe Energiø Bornholm. Direktøren for Baltic Energy Island forstår ikke argumentet.

Skal det give mening at lave en energiø, skal det gøres for private kroner.

Uden tilskud fra skatteyderne. Det er budskabet fra Cepos, der netop har udgivet en analyse med anbefalinger om grøn energi.

Tænketanken kommer med nogle bud på, hvordan havvind kan blive en gevinst for samfundet. Men ifølge analysechefen i Cepos er Energiø Bornholm ikke et projekt, der vil give mening.

- Hvis man ikke kan få overskud på det, bør det ikke gennemføres. Og det tyder det ikke på i øjeblikket, siger forskningschef Otto Brøns-Petersen.

I bund og grund handler det om statskassen.

Hvis der skal opføres energiøer eller andre havvindprojekter, skal erhvervslivet kunne se en interesse i det.

- Risikoen bør ikke bæres af skatteyderne.

Den bør bæres af markedsaktørerne.

Send projektet i udbud i stedet og lad grundrenten tilfælde staten, siger han. Hvordan vil du sende projektet i udbud, når der allerede er indgået en politisk aftale om det? - Hvis der ikke er nogen private investorer, der vil være med, skal man ikke opføre energiøen, siger Otto Brøns-Petersen.

Hvordan vil det kunne lade sig gøre i forhold til den nuværende aftale, at der pludselig skal ændres på finansieringen og ejerskabet for hele projektet? - Private aktører vil ikke tage lige præcis det projekt, så meget tyder på, at projektet ikke kan løbe rundt, som markedet ser ud lige nu, siger analysechefen fra Cepos.

Skal planerne om Energiø Bornholm efter Cepos mening droppes, eller skal man arbejde videre med dem? - Når du stiller det op på den måde, mener jeg, at Energiø Bornholm skal droppes, siger han.

Det er ikke bare vind Cepos stiller sig dermed på linje med tænketanken Kraka, der har været stærkt kritisk overfor energiøen. Ifølge Kraka vil Energiø Bornholm koste skatteyderne 31,5 milliarder kroner baseret på tal fra Energistyrelsen.

Direktør i Baltic Energy Bornholm, Søren Møller Christensen, undrer dig både over Cepos"" og Krakas argumentation.

- Cepos ser Energiø Bornholm som en almindelig havvindpark. Men projektet er langt mere komplekst - det er en avanceret infrastruktur. Vi står over for et projekt, som på sigt kan forbinde Danmark til Tyskland og Polen. Denne udvidelse af elnettet gør os mindre afhængige af energikilder udenfor EU og styrker både forsyningssikkerhed og økonomi, siger han.

Søren Møller Christensen sammenligner energiøens situation med det kommende motorvejsprojekt i Nordjylland, hvor der skal etableres en tredje forbindelse over Limfjorden. Det koster ni milliarder kroner og giver ingen direkte statsindtægt, da der ikke er lagt op til brugerbetaling for at benytte forbindelsen.

- Energiø Bornholm er et infrastrukturprojekt, præcis ligesom når man bygger en forbindelse over Limfjorden. Det koster noget at bygge den og giver ikke direkte store gevinster tilbage til projektet. Man ville aldrig overveje at lade Limfjordsforbindelsen afhænge af, om den kunne finansieres som et privat projekt. Der er nogle samfundsnyttige formål, som kræver investeringer på længere sigt, siger Søren Møller Christensen.

Kun gamle tal Direktøren for Baltic Energy Island synes heller ikke, at Krakas argumenter for at sænke energiøplanerne ned i Østersøen holder vand.

- Diskussionen baserer sig på gamle tal fra maj 2023, men det er langt fra alle faktorer, der er med. Der er kommet nye tal fra Energinet, og de vil skabe opdaterede beregninger, som giver et mere præcist billede. At konkludere på forældede data giver ikke en realistisk vurdering af projektet. Mange faktorer som elpriser og energibehov er i konstant udvikling, og det giver mening at basere en beslutning på de mest præcise tal, frem for at forholde sig til en forældet analyse, siger Søren Møller Christensen.

Kommunalbestyrelsen på Bornholm har efter lidt vaklen i geledderne besluttet alligevel at forsætte med planer om en erhvervspark i forbindelse med energiøen. Det mener Søren Møller Christensen også er en yderligere faktor, der spiller ind.

- Energiø Bornholm vil skabe erhvervseffekter på Bornholm, åbne op for hydrogenproduktion og fremme erhvervsudvikling.

Projektet trækker store virksomheder til, som ser potentialet i fremtidens energiløsninger.

Det her er langt mere end bare vindmøller i havet, siger han.

Bornholms Tidende har været i kontakt med Energinet. Det er ikke muligt at for oplyst, hvornår de er klar med en ny rapport om Energiø Bornholm."
2024-10-30 00:00:00,Fra solskinsø til energiø,Bornholms Tidende,"Der vil være store udfordringer!

Loven om energiøer giver øgede muligheder for at tilsidesætte naturværdier hvor de står i vejen for industriens behov.

Læs for eksempel Knud Andersens glimrende indlæg i Tidende 18. oktober. Alene behovet for kabelføring mellem industrielle anlæg vil være nok til, at industribyggeriet vil kunne brede sig over hele øen - industrielt fornuftige beslutninger.

Vi kender allerede til situationer.

KAN DET AFGRÆNSES? Hvordan skal for eksempel kæmpebatteriet på Jydegårdsvej kunne kobles til en energiø på Sydbornholm? Kan en energiø overhovedet afgrænses? Hvordan skal vi tro på, at øens natur bliver tilstrækkeligt beskyttet under loven om energiøer? Skulle vores politikere - efter flertallets politisk uværdige rævekage - beslutte at byde ind på områder til en energiø, så må vi og lokalplanerne sikre, at den industrielle lobby holder sig fuldstændigt inden for den afstukne industripark.

Men det bliver næppe let!"
2024-10-31 00:00:00,Energiøen er mere end en forretning,Bornholms Tidende,"Bornholm har brug for fremtidens grønne infrastruktur for både klimaet og vækstens skyld. Energiøen er ikke bare en række vindmøller i havet, men et ambitiøst projekt, der kan styrke forsyningssikkerhed og grøn energiforsyning i hele Europa, samtidig med at Bornholm og Danmark vinder en position som førende inden for en af fremtidens energiteknologi.

Energiø Bornholm er en sjælden mulighed for at sætte Bornholm i en unik position. Når Cepos"" analysechef konkluderer, at Energiøen skal bortfalde, hvis den ikke giver overskud på nuværende markedsvilkår, er det for snævert tænkt. Cepos ser bort fra det afgørende perspektiv: Energiøen er en investering i fremtiden, og samfundets gevinster strækker sig langt ud over det umiddelbare budget. At bygge grønne infrastrukturprojekter som Energiø Bornholm er at investere i fremtidens stabilitet, som ellers vil blive dyrt betalt, når klimaudfordringerne først bider sig fast.

Det er tydeligt, at Energiø Bornholm kan blive et økonomisk springbræt for Bornholm, men også for dansk teknologi og innovationskraft.

Energiøens muligheder for at tiltrække ny teknologi og industrier inden for energi er store, og netop heri ligger en unik chance for at skabe værdi - ikke blot for den enkelte investor, men for samfundet. De visionære projekter som Beck Pack, Hasle Refractories og Jensens succesfulde opfindelser kunne vokse netop her, hvor Bornholm havde en stærk fiskeindustri.

Bliver Bornholm et knudepunkt inden for grøn innovation kan vi gentage succeserne og inspirere og tiltrække driftige iværksættere.

Erhvervslivets og politikernes opbakning er nødvendig for, at Bornholm kan bevæge sig mod en international førerposition.

Vi må se Energiøen som mere end en traditionel investering og i stedet som det største erhvervseventyr, Bornholm har set i dette årtusinde. Som et grønt samlingspunkt i energilandskabet åbner Energiøen dørene for brintproduktion og højt specialiserede erhvervsområder, som kan styrke hele Danmarks grønne erhvervsliv. Ved at skabe samarbejde med globale spillere på det grønne energimarked kan vi sikre, at danske og bornholmske løsninger bliver en del af fremtidens grønne økonomi. Ligesom Bornholm kan blive en vindmølle-hub for hele Østersøens havmølleparker.

Hvis vi som samfund alene vurderer energiøen ud fra Cepos"" kortsigtede analyser, overser vi de muligheder, der er inden for både teknologi og grøn vækst. Energiø Bornholm er infrastruktur af samme vigtighed som broer og motorveje, og den er en nødvendig brik i den grønne omstilling, som vi har et globalt ansvar for at gennemføre. Vi må gøre det klart for politikerne, at Bornholm er villig til at bære fremtiden som energiø - et ansvar, der rækker langt ud over profit og budgetter og ind i en ny æra for klimaet, energien og vores erhvervsliv."
2024-10-31 00:00:00,Nye beregninger for energiøens fremtid,Bornholms Tidende,"Energinet fodrer nu klimaministeren med friske tal og ser frem til at høre den samlede politiske vurdering. ENERGIØ.

Stormen om energiøen kan få en ny vindretning i løbet af den kommende tid. Den seneste kritik af hele økonomien bag projektet er primært baseret på beregninger fra Energistyrelsen i maj 2023, og nu bliver de samlede tal for hele projektet opdateret.

Energinet fik 3. september nye priser og leveringstider til udbuddene. De tal skal bidrage til den samlede økonomi i projektet, for der er sket en del på området siden maj 2022, hvor Energinet leverede beregningerne for deres del af energiøprojektet.

- Vi har været ude at spørge i markedet, hvad tingene koster, og hvornår de kan leveres.

Der har som bekendt været stigende priser og inflation, og der er også nu konkrete leveringstider. Det afleverer vi til ministeren, og så kan han behandle det igen, hvilket er gængs praksis, siger Hanne Storm Edlefsen, der er direktør for Megaprojekter Udvikling i Energinet.

Stigende priser for at opføre noget er skidt, men stigende elpriser er godt. Altså i forhold til økonomien for Energiø Bornholm. Men ét er selve økonomien i projektet, der kan måles, noget andet er de samfundsgevinster, der ikke er så let at måle. Det forklarer Hanne Storm Edlefsen og håber, at sidstnævnte vil blive vægtet, når politikerne skal afgøre energiøens fremtid.

- Det handler også om sikkerhedspolitiske spørgsmål og forsyningssikkerhed - både lokalt i Danmark og Tyskland samt eventuelt også Polen, hvis de vil kobles på senere, siger hun og nævner andre forhold, der efter hendes mening også bør veje tungt i forhold til projektets værdi, selvom det ikke nødvendigvis kan måles på lommeregneren fra dag ét.

- Der er også klimaspørgsmålet om dekarbonisering - både i Danmark og Europa, mulighederne for at udvide til andre lande, og potentiel støtte fra EU. Det her er også den første energiø, der skal opføres, og der vil erfaringerne kunne bruges i forbindelse med kommende, siger Hanne Storm Edlefsen.

TYSKERE MED MANGE KABLER Nu skal de til at tygge på de nye tal ovre i ministeriet.

Megaprojektdirektøren fra Energinet håber, ministeren er klar med nogle beregninger inden årsskiftet, og der ikke mindst kommer en politisk afgørelse indenfor samme periode. Energinet har nemlig brug for at vide, hvor de står, inden de skal underskrive leverandørkontrakter. Hvis energiøprojektet skal fortsætte som planlagt.

- Vi skal skrive kontrakter under i starten af februar. Det handler om de to store udbud; nemlig kablet mellem Bornholm og Sjælland og stationen på Bornholm, forklarer Hanne Storm Edlefsen.

I Tyskland er kabelpartneren virksomheden 50Hertz. Den hed tidligere Vattenfall og er en meget stor aktør indenfor strømtransport.

50Hertz ejer sammenlagt 10.600 kilometer kabler rundt om i landet. Der er omkring 100 kilometer mellem Bornholm og Tyskland. Blot for at sætte det i relief.

- Tyskerne har bestilt deres kabel, det har vi ikke endnu. Tyskerne skulle lave et større indkøb af kabler for noget tid siden, og der valgte de at bestille en stor bunke kabler. En del af bunken er til Bornholm-projektet, hvis projektet bliver til noget. NKT skal levere dem til tyskerne, siger Hanne Storm Edlefsen.

VI HOLDER ØJE MED DEM Tænketanken Kraka Economics har gennem længere tid været en arg kritiker af hele Energiø Bornholm-projektet. Den har fremført, at økonomien slet ikke hænger sammen baseret på en række beregninger af tal fra Energistyrelsen. De tal er fra maj 2023.

Seneste større kritik kom i 21. august 2024, hvor tænketanken udgav en længere rapport med titlen En økonomisk katastrofe i slowmotion.

24. oktober 2024 offentliggjorde Kraka Economics notatet Stor risiko for, at der ikke nogen bud på Energiø Bornholm, der er baseret på en rapport fra Energistyrelsen udgivet 18/10 2023, som Kraka fremfører, er de senest offentliggjorte tal.

Kraka Economics havde ikke hørt om, at Klima-, Energi- og Forsyningsministeriet skal til at regne på de data, som Energinet har fået 3. september i år.

- I det omfang, der kommer nye tal frem, vil vi holde øje med dem og primært samfundsøkonomien i det. Vi kan kun kommentere de analyser, der ligger nu, Men der er relativt langt op til, at de balancerer i de beregninger, der er offentlig kendt nu, siger Frederik Læssøe Nielsen, der er seniorøkonom i Kraka Economics.

Det ærgrer professor ved Institut for Bæredygtighed og Planlægning på Aalborg Universitet, Brian Vad Mathiesen, at Kraka Economics netop har sendt endnu et kritisk notat om Energiø Bornholm ud.

- Det er et partsindlæg. Der er ikke noget nyt i det, som der kommer frem. Det vil klæde debatten at forholde sig til de nye tal, der kommer, siger han.

Bornholms Tidende har spurgt Klima,- Forsynings- og Energiministeriet, om det vil komme med et tidsestimat for næste skridt i processen.

- Ministeriet har ikke yderligere at tilføje på nuværende tidspunkt af hensyn til Energinets igangværende udbud, oplyser ministeriet i en mail."
2024-11-01 00:00:00,Vi skal ikke være dikkende lammehaler!,Bornholms Tidende,"Vi skal stille krav til energiøen.

Man kan have mange meninger om Energiø Bornholm.

Lige nu er alle de store bornholmske kanoner ude i en hyldestkampagne for energiøens fantastiske muligheder for industrieventyr og lignende.

Det kan man så tro på eller lade være, for ingen ved, om de fantastiske muligheder er der, eller hvad de er. Måske kommer der et eller andet om fem-10 år, der kan redde Bornholm fra afgrunden.

Foreløbig er det gætterier på højt plan - intet konkret.


HVAD ER KONKRET?

Mere konkret er det, at den almindelige bornholmer intet får ud af energiøen. Vi kæmper med Danmarks højeste el-priser, og det ændrer sig ikke med energiøen - tværtimod.

Kommunalbestyrelsen har jo for et halvt år siden bedt om et møde med regering og Folketing, for at få gjort noget ved el-priserne. Hvis og når mødet kommer, så vil det være oplagt at forlange en modydelse for at lægge store landarealer til energiøen - noget for noget.


VI SKAL STILLE KRAV!

Foreløbig har kommunalbestyrelsen været supertilfredse med, at energiøen - måskekommer, og har intet konkret gjort for at få en modydelse fra staten, hvilket er helt uforståeligt taget i betragtning, at bornholmerne og erhvervslivet forsat kæmper med Danmarksrekorden i elpriser.

Selvfølgelig skal Bornholm stille krav til gengæld for energiøen. Helt oplagt er det jo at få gjort noget ved de bornholmske elpriser - for eksempel stille krav om, at de bornholmske el-priser kommer ned på landsgennemsnittet.

Ingen tror for alvor på, at Trefor - eller for den sags skyld Beof - vil medvirke til det. Men regering og Folketing kan, hvis ellers viljen er til stede, regulere de bornholmske elpriser ned på et acceptabelt niveau gennem elafgiften, som er en af de helt store poster på elregningen for den enkelte forbruger.

Det er på tide at Bornholm holder op med at opføre sig som dikkende lammehaler i forhold til energiøen og begynder at stille krav."
2024-11-06 00:00:00,Energiøen hænger på kablerne til Sjælland,Bornholms Tidende,"Økonomien i Energiø Bornholm kan forbedres med 22 milliarder kroner ved ikke at trække kabler til Sjælland. Det har ført til ideen om at droppe Sjællands-kablerne. Men nu advarer Baltic Energy Island om, at sådan en plan også vil være at bryde Danmarks aftale med Tyskland og føre til, at ansøgningen om op til fem milliarder kroner fra EU må trækkes tilbage.

Energiø Bornholm kan få behov for op til 31,5 milliarder kroner i offentlig støtte.

Næsten 14 milliarder kroner mere end det offentlige tilskud, som alle Folketingets partier på nær DF har erklæret sig parat til at skyde i energiøen.

Det har fået blandt andre professor i energiplanlægning Brian Vad Mathiesen fra Aalborg Universitet til at tale for at tænke energiøen på en anden måde, der vil koste færre penge.

For eksempel ved at skære kabelforbindelsen fra energiøen til Sjælland ud af projektet.

Kablerne til det sjællandske elnet vil koste cirka 22 milliarder kroner. Det er ifølge Klima-, Energi- og Forsyningsministeriet prisen for at anlægge kabler over de 209 kilometer, som der vil blive brug for.

At droppe kablerne til Sjælland vil imidlertid også gøre stor skade for andre dele af arbejdet med Energiø Bornholm, skriver det bornholmsk baserede konsortium Baltic Energy Island (BEI) i et nyt notat. Andre dele af indsatsen for at finansiere Energiø Bornholm vil ifølge BEI""s notat også tage skade af at tage kablerne til Sjælland ud af planerne. For eksempel vil det så blive nødvendigt at trække ansøgningen om op til fem milliarder kroner i støtte fra EU tilbage.

Indledningsvist må det understreges, at en fjernelse af forbindelsen til DK2 (Østdanmark) vil ændre projektet i et omfang, som vil bryde med den mellemstatslige aftale med Tyskland, kræve en aflysning af Energinets og 50 Hertzs igangværende udbud af stationer og kabler og betyde, at projektet må trække den netop indsendte milliardansøgning om midler fra EU, hedder det i notatet fra Baltic Energy Islands direktør Søren Møller Christensen.

En fjernelse af forbindelsen til DK2 vil derfor have stor udenrigspolitisk og økonomisk betydning samt medføre en væsentlig forsinkelse, fortsætter han.

BEI går så langt som til at skrive, at Danmark ingen væsentlig værdi vil få ud af Energiø Bornholm, hvis kablerne til Sjælland ikke bliver en del af projektet.

Uden en forbindelse til DK2 vil havvindfelterne potentielt blive udviklet som traditionel radial havvind, der alene kobles til Tyskland. Ud over eventuelle indtægter fra udbud vil Danmark ikke opnå nogle af de mange effekter, som det aktuelle projekt rummer i form af blandt andet forsyningssikkerhed, bidrag til indfrielse af VE-målsætninger og innovationsforspring for dansk erhvervsliv på energiøer, skriver Søren Møller Christensen i BEI""s nye notat.

Virksomhederne i BEI-konsortiet er Rønne Havn, Beof, Offshore Center Bornholm, Danmarks Tekniske Universitet, Ørsted, Siemens Gamesa og Copenhagen Infrastructure Partners. Også regionskommunen deltager.

BEI""s formand er Beof-direktør Claus M.

Andersen.

MEGET VIL GÅ TABT At skrive kablerne til Sjælland ud af planerne for Energiø Bornholm blev første gang bragt op af professor Brian Vad Mathiesen for knapt en måned siden.

- Energiøens dårlige økonomi skyldes ikke vindmøllerne. Det skyldes det system setup, som man har gået ud fra indtil nu. Hvis man gentænker det setup, vil projektøkonomien også blive bedre. For eksempel ved at minimere mængden af kabler og ved at indtænke en lokal power to-X produktion, sagde han til Tidende den 8. oktober.

- Pointen med, at det koster rigtig meget, når man vil kabelføre så langt, er jo rigtig.

Men hvis man havde valgt et andet design, hvor man var koblet på Sverige eller Polen, så kunne man måske have reduceret prisen, sagde Brian Vad Mathiesen samme dag til TV2/ Bornholm.

BEI vurderer nu modsat, at chancen for milliardstøtte fra EU vil blive mindre, ligesom en eventuel støtte fra EU med sikkerhed vil blive forsinket.

Uden en forbindelse til DK2 vil projektet miste sin status som et Projekt af Fælles Interesse og dermed muligheden for at få op mod 5 milliarder kroner fra EU. (...) Det vil først være muligt at ansøge igen om to år, hvor chancen for at opnå en bevilling vil være begrænset, idet andre lignende projekter vil være modnet i mellemtiden, hedder det i notatet fra Baltic Energy Island.

- I EU er man virkelig optaget af, at det her projekt lykkes. Man er meget optaget af at skabe muligheden for at sende et overskud af grøn strøm fra Nordeuropa ned til Sydeuropa, hvor man har for lidt grøn strøm. Og dér er energiøer bare en nøgleteknologi, siger Søren Møller Christensen.

At fjerne forbindelsen til Sjælland vil ifølge BEI""s nye notat også føre den dansk-tyske aftale om Energiø Bornholm ud i uvished.

Den nuværende mellemstatslige aftale med Tyskland er baseret på, at projektet rummer en forbindelse til DK2 på 1,2 gigawatt.

Opgives eller ændres forbindelsen til DK2, vil en genforhandling af aftalen derfor være nødvendig. Tysklands tilgang til en genforhandling kendes ikke, og en genforhandling vil med sikkerhed føre til en markant forsinkelse af projektet. Uden kabler mellem Energiø Bornholm og det sjællandske elnet vil Energiø Bornholm ifølge BEI faktisk slet ikke være en energiø. For at være det kræver, at to energimarkeder bliver koblet sammen.

Uden en forbindelse til DK2 vil Energiø Bornholm ikke være en energiø, idet der ikke længere vil være en sammenkobling af DK2 og Tyskland, hedder det også i BEI""s nye notat."
2024-11-06 00:00:00,Endnu en ekstraregning til energiøen,Bornholms Tidende,"Klimaministeren har leveret et negativt svar om økonomien til en aftalepartner. 25 øre mere, og så smutter vi, lyder det fra et andet parti.

Eltarifferne stiger. Det er ikke godt for økonomien i Energiø Bornholm-projektet.

Og nu kan klima-, energi- og forsyningsminister, Lars Aagaard (M), høre ny sabelraslen fra to af de aftalepartier, der er med til at så tvivl om energiøens fremtid.

Det ene af partierne har allerede taget i håndtaget og placeret støvlesnuden i døråbningen.

Mere om det senere.

Det er Børsen, der bringer historien om de stigende eltariffers konsekvenser. Oplysningerne kommer fra et svar, som Lars Aagaard har sendt til den konservative energiordfører, Dina Raabjerg. Og hun synes ikke om det svar, Lars Agaard har sendt hende.

- Det gør businesscasen i energiøen dårligere i al almindelighed. Og det betyder også, at støttebehovet bliver større, siger hun til Børsen.

Lars Agaard er dog ikke villig til at male noget som helst på væggen i forhold til energiøens fremtid.

- Det er, ligesom alle andre drøftelser om Energiø Bornholm, noget, jeg tager med aftalekredsen, når og hvis det bliver relevant, skriver ministeren til Børsen.

IKKE ENDELIGE TAL Lige nu er det usikkert, hvad de samlede økonomiske konsekvenser af de stigende eltariffer kommer til at betyde for økonomien i projektet.

Ministeren skriver i sit svar til Dina Raabjerg, at han antager, man bør budgettere med et tarifgrundlag på 1,15 øre pr. kilowatt modsat det oprindelige estimat på 0,9 øre.

- Det vil alt andet end lige have en negativ påvirkning på det samlede estimerede støttebehov for Energiø Bornholm, som dog fortsat er drevet primært af omkostninger til infrastruktur, står der i svaret til den konservative energiordfører. Han slår samtidig fast, at tallene ikke er endelige og afventer godkendelse fra Forsyningstilsynet. Der er heller ikke angivet et samlet overslag på den totale forventede prisstigning i ministerens svar til den konservative ordfører.

Der har længe været varslet, at økonomien for Energiø Bornholm ikke ser helt så sund ud som ved idéens fødsel. Politikerne afsatte oprindeligt 17,6 milliarder kroner i etableringsomkostninger. Nu ser det ud til, at energiøen kan blive op mod dobbelt så dyr som først antaget.

Det huede ikke Dansk Folkeparti, at regningen så ud til at stige i en sådan grad. Partiformand Morten Messerschmidt tog sit gode jakkesæt og gik ud af forligskredsen.

Både Liberal Alliance og Konservative går rundt med overvejelser om at drage samme vej, og især førstnævnte ligger på lur efter at finde et endegyldigt argument for at kunne sige farvel og tak til aftalen. Så selvom de sandsynlige tarifstigninger ikke udgør den potentielt største ekstrabelastning af den totale økonomi i projektet, er der pillet endnu en smule trevler ud af den tråd, energiøen hænger i, når forligspartierne senere på året endegyldigt skal afgøre dens skæbne.

IKKE EN BØJET 25 ØRE Liberal Alliance siger til Børsen, at partiet ikke har lyst til at komme med mere finansiering, og at det i så fald ikke bliver med deres mandater, projektet bliver til noget.

Jeg skal lige være sikker på, at jeg forstår det her rigtigt. Vil de sige, at I forlader aftalen om energiøen, hvis det blot bliver 25 øre dyrere, end hvad der oprindeligt er afsat til at gennemføre projektet Energiø Bornholm? - Ja, det er korrekt, siger klima- og energiordfører Steffen Frølund, til Tidende.

De Konservative er knap så bombastiske i deres udmelding.

Er der noget loft for, hvor meget udgifterne må stige, før I vil forlade aftalen? - Nej. Vi kan ikke udmelde noget loft. Vi kan sige det samme som før, at vi ikke kan være med, hvis det er væsentligt dyrere, siger energiordfører Dina Raabjerg til Tidende. Hvad kan væsentligt dyrere betyde. Er det millioner, étcifrede milliardbeløb, tocifrede milliardbeløb, eller kan du overhovedet ikke komme det lidt nærmere? - Nej. Det kan vi ikke komme nærmere.

Skal vi afvige fra de 17,6 milliarder kroner, kræver det en drøftelse i vores gruppe. Og den tager vi ikke uden konkrete tal på bordet, siger hun.

DET VIL VÆRE BRUD PÅ AFTALEN Energiø Bornholm er en aftale indgået i 2020 på tværs Socialdemokratiet, Venstre, Socialistisk Folkeparti, Liberal Alliance, Det Konservative Folkeparti, Enhedslisten, Det Radikale Venstre, Dansk Folkeparti og Alternativet.

Sidenhen opstod partiet Moderaterne.

Da de blev valgt ind i 2022 og kom i regering, tilsluttede de sig også energiøaftalen. Trods diverse partihopperi er der fortsat 147 mandater bag aftalen; selv efter Dansk Folkeparti tidligere på året sagde farvel og tak. Så hvis Liberal Alliances 15 mandater forlader aftalen, og de 10 konservative drager samme vej, kan der tælles til 122 endnu, hvilket er noget mere end de 90 mandater, der kræves for at have et flertal. Men det synes Liberal Alliance ikke vil være god stil.

- Hvis vi forlader aftalen om Energiø Bornholm, er der to muligheder. Enten fortsætter Lars Aagaard alligevel, og så bryder han aftalen, eller også kan de stoppe projektet og holde aftalen, siger Steffen Frølund. Der er dog ikke noget, som tvinger de resterende partier til at abonnere på den holdning."
2024-11-06 00:00:00,Fra skolebænk til energiø,Bornholms Tidende,"KOMMENTAR - fremtidens uddannelser på Bornholm.

Bornholm står ved en spændende skillevej, og med etableringen af energiøen har vi en enestående mulighed for at skabe nye, meningsfulde job her på øen - og samtidig give vores unge den viden og de kompetencer, der skal til for at gribe fremtiden.

Men spørgsmålet er, om vi også får gjort det nødvendige for at sikre, at Bornholm kan følge med udviklingen? Regeringens nye uddannelsesreform kan blive en nøgle til dette, hvis vi formår at tænke visionært og tilpasse vores uddannelser til de særlige behov og potentialer, vi allerede råder over her på øen.


NYE KOMPETENCER

Energiø Bornholm er ikke blot en grøn investering, men i særdeleshed et projekt, der skaber efterspørgsel på alt fra teknisk arbejdskraft til ingeniører og ITfolk, men også på et dannelses - og formidlingsperspektiv, der kalder på brede kompetencer.

Vi står med muligheden for at forme vores uddannelser, så de målrettet kan klæde de unge bornholmere på til netop disse udfordringer. Hvis vi så kan skabe en bede sammenhæng mellem de brede kompetencer, som energiprojekterne efterspørger, og de muligheder, som vi tilbyder på Campus Bornholm, så kan vi ruste vores unge til fremtidens arbejdsmarked. Det kræver dog, at vi tør tænke uddannelse på en ny måde, og at vi har fokus på både de praktiske og de akademiske kompetencer.

Hvis energiø Bornholm skal lykkes, så må vi både tiltrække nye virksomheder og udvikle vores egne talenter. Vi har brug for uddannelsestilbud, der forener teori og praksis, og som rummer alt fra grøn teknologi og bæredygtighed, tekniske færdigheder, dannelse og formidling - der skal understøtte energiøens udvikling.

Campus Bornholm kan spille en nøglerolle her, men det kræver, at vi som lokalsamfund står sammen om at sikre ressourcer og opbakning. For skal vores unge bygge deres fremtid her på øen, så skal de også se vejen til en realistisk og meningsfuld karriere.


NØGLEN ER LOKALT SAMARBEJDE

Campus Bornholm og erhvervslivet kan sammen skabe et grundlag, hvor vores unge får konkrete erfaringer og kan udvikle de kompetencer, som energiprojekterne kræver.

Samarbejde bliver afgørende, og hvis vi skal få det optimale ud af energiøen, så må vi som uddannelsesinstitution have fleksibilitet til at tilpasse vores tilbud.

Energiøen kunne være den case, hvor unge får mulighed for at afprøve teori og få indsigt i den virkelighed, som de træder ind i. Spørgsmålet er, om vi kan få lov til at realisere det potentiale, og om Bornholm vil bakke op om den indsats, der skal til.

USIKKERHED? For mange unge på Bornholm kan fremtiden virke usikker, og det kan være fristende at søge væk mod uddannelse og karriere i de større byer.

Men med energiø Bornholm kan vi vende denne tendens og vise de unge, at der er muligheder her på øen, som også rummer fremtidens uddannelse og job i den grønne omstilling.

For at de kan få glæde af de nye muligheder, så må vi tilbyde uddannelser, der matcher behovet for både akademiske og praktiske færdigheder. Skal de unge se en fremtid her, kræver det, at vi tilpasser uddannelserne til både deres og Bornholms behov.


ENESTÅENDE CHANCE

Energiø Bornholm repræsenterer mere end en grøn omstilling - det er også en enestående chance for at skabe varige muligheder og udvikling for Bornholm.

Men det kræver, at vi tør tage et valg og investere i vores unge og deres uddannelse.

Ved at binde reformens ambitioner sammen med Bornholms behov, så kan vi vise resten af Danmark, at vi kan bygge bro mellem lokal udvikling og den grønne fremtid.

Lad os tage dette skridt sammen, så vi kan skabe et Bornholm, hvor unge har lyst til at blive og vende tilbage til, for at bidrage til øens bæredygtige fremtid."
2024-11-07 00:00:00,Finn er nabo til landanlægget: 90 procent af vores snak handler om energiøen nu,Bornholms Tidende," For Bornholms Museum blev onsdagen en stor dag, hvor museet præsenterede rester af 100 forhistoriske huse ved Energiø Bornholms landanlæg. For Finn Folkjær blev det endnu en dag, hvor gravemaskinerne arbejdede lige ved siden af hans hus, som han endnu ikke ved, hvor længe han kan blive boende i.

Hvad tænker du om de arkæologiske udgravninger, der foregår lige her udenfor dit vindue? - Det er fint nok, hvis arkæologerne kan få noget ud af det. Når det nu skal være.

- Det er ventetiden, der påvirker os mest herude. Nu er det tre år siden, at vi fik at vide, at der skulle ligge et landanlæg her. Men det er ikke så længe siden, at min nabo og jeg fik at vide, at vores huse vil blive opkøbt, hvis energiøen bliver til noget.

- Men vi ved ikke noget, og man kan jo ikke gå ud og købe et nyt hus, hvis man ikke har nogen penge på lommen.

Hvad er situationen omkring dit hus? - Der har lige været to ejendomsmæglere for at vurdere husets værdi. De var her sammen med Energinet.

- Prisen er sådan set okay, selvom jeg måske godt kunne have fået lidt mere for det.

Hvis jeg skulle sælge det på almindelige vilkår, ville jeg male det og sætte de seks nye vunduer i, som jeg har stående. Men det gider man jo ikke nu.

- Men huset er mere værd for mig at bo i end den pris, som jeg kan få for det nu. Er det også din jord, der bliver gravet i nu? - Nej. Jorden her har hørt til min ejendom en gang, men Lille Bakkegård købte jorden op for mange år siden. Så jeg har kun de her 1.400 kvadratmeter nu.

Hvordan er din familie på påvirket af situationen? - Jeg har unger på den anden side af vandet.

De kommer hjem til jul, fordi de mener, at det måske er sidste gang, at de kan holde jul herude.

Energinet sagde godt nok i går, at vi måske kan regne med at få én jul mere ud over den her.

- De sagde også, at de ikke skal begynde at bygge før i 2026. Men det første de skal bygge bliver en stor vej til at få det hele herud på.

Hvad har situationen omkring landanlægget gjort ved jeres område herude? - Vi har et rigtig godt naboskab, og vi laver vejfester langt ud i periferien hefra. Men nu handler al vores snak om Energinet, Energinet, Energinet.

- Min kone sidder nogle gange og græder sammen med nabokonerne, og nu handler 90 procent af vores snak vel om energiøen og hvad vi skal gøre. - Der er også nogle, der ikke får deres huse købt op. Så for dem er der også uvisheden omkring, hvor meget det kommer til at svine og støje. Det er træls at skulle sidde og snakke om.

Hvad planlægger du at gøre, når I skal væk herfra? - Det ved jeg ikke, og det er også svært at tage stillingen til så længe det er uvist.

- Jeg ville helst blive her og hygge mig her, hvor jeg går og laver biler og motorcykler.

Men jeg flytter måske lidt tættere på Rønne.


FINN FOLKJÆR

67 år, nabo til Energiø Bornholms landanlæg Pensionist Uddannet smed Tidligere ansat på Ole Almeborg A/S og Jensen Denmark Født i Svaneke, opvokset i Knudsker"
2024-11-07 00:00:00,Stolt af vores historie - og blikket for fremtiden,Bornholms Tidende,"Når Bornholm bygger nyt, bygger vi videre på fortiden. Lad os være stolte af vores engagement i historien og den store viden, vi finder og bevarer for eftertiden.

Det er ikke hver dag, vi på Bornholm kan være vidne til en arkæologisk skattekiste så rig på spor fra fortiden, at den kan give et historisk overblik fra stenalderen til middelalderen.

Det omfattende arkæologiske arbejde ved Energiø Bornholms landanlæg sydvest for Aakirkeby viser, hvor stærkt vi som samfund værner om vores kulturelle rødder, før vi sætter skovlen i jorden og bygger for fremtiden.

Når Bornholms Museum med et kommende hold på 30 arkæologer åbner jorden og afdækker bopladser, tomter og genstande, der kan fortælle om de bornholmske forfædres liv, gør de mere end at afdække ruiner og støvlagte genstande. De skaber et stærkt fundament for vores egen identitet. Hvert nyt fund føjer en brik til det store puslespil, som Bornholms historie udgør, og arkæologernes opdagelser viser et komplekst bebyggelsesmønster og bosættelser, der med tiden kan give os ny indsigt i, hvor mange mennesker der levede på Bornholm gennem årtusinder.

Dette arbejde styrker ikke kun vores kulturhistorie. Det er også en vigtig del af dannelsen af fremtidige generationer. Historien ligger her under vores fødder, og hver gang vi løfter sløret for den, giver vi os selv og vores børn et dybere perspektiv på vores fortid. Bornholms Museum har allerede afdækket 30 bopladser og spor af over 100 tomter - et helt unikt billede af den menneskelige aktivitet på øen i alle perioder af historien. Disse data kan hjælpe arkæologerne til at danne et billede af øens bosættelsesudvikling og bringe Bornholm frem som et af Danmarks vigtigste områder for bebyggelsesarkæologiske undersøgelser.

Der er god grund til, at vi prioriterer denne historiske kortlægning.

Vores dybe respekt for historien gør, at vi tør drage paralleller mellem fortidens og nutidens udvikling. At vi kan bygge nyt med en dyb forståelse af, hvad der kom før, gøre Bornholm til et forbillede inden for ansvarligt byggeri og samfundsplanlægning. Det er den slags fremsynethed, der gør vores ø til mere end et midlertidigt hjem - vi ser ikke blot frem mod den økonomiske gevinst fra en energiø, men også mod de langsigtede værdier for kultur og dannelse.

Selvfølgelig kræver det både tid og ressourcer, og arbejdet er endnu kun begyndt. Men med den store samfundsmæssige opbakning og Bornholms Museums dedikation til projektet vil vi kunne give et enestående bidrag til danmarkshistorien. Når vi engang tænder Energiøens første elpære, kan vi gøre det med stoltheden over, at vi har lagt det nye oven på et solidt fundament af respekt for fortiden."
2024-11-09 00:00:00,Salg af el til Polen kan indbringe op til 20 milliarder,Bornholms Tidende,"Der mangler op mod 14 milliarder kroner, før økonomien i Energiø Bornholm er acceptabel for partierne på Christiansborg. En del af de manglende penge peger Ørsted nu på med tal, der hidtil ikke har været en del af regnestykket: At forbinde energiøen til Polen vil sandsynligvis indbringe en fortjeneste på mellem 15 og 20 milliarder kroner.

At sælge el fra Energiø Bornholm til Polen vil over hele projektets levetid sandsynligvis skabe et overskud på mellem 15 og 20 milliarder kroner.

Det oplyser energiselskabet Ørsted til Bornholms Tidende efter at have regnet på en af de faktorer, der hidtil ikke har været en del af milliard-regnestykket om energiøens økonomi.

Ørsted leverer på den måde det første bud på en hidtil uberegnet brik i puslespillet om energiøens økonomi. Det sker efter at de økonomiske vismænd i oktober anbefalede at få flere brikker af den slags taget med ind i regnestykket. Vismændene nævnte særskilt værdien af en power-to-X produktion på Bornholm, som der hidtil heller ikke har været regnet på.

- Fortjenesten bliver skabt af de prisforskelle blandt de lande, som man binder sammen med energiøen, siger Ørsteds chef for energiøkonomi Lykke Mulvad Jeppesen til Tidende.

- Danmark er et lavprisområde for energi, og Polen er et højprisområde. Det vil ifølge vores simuleringer skabe et overskud på mellem 15 og 20 milliarder kroner over hele projektets levetid. Det er det, der sker alle steder, hvor man køber noget billigt og sælger det dyrt, siger hun.

- Det foregår allerede. Energinet har også et kabel til England, hvor de producerer billig el til et højprisområde.

EN FORTJENESTE ER SIKKER Ørsted er kommet frem til en sandsynlig fortjeneste på mellem 15 og 20 milliarder kroner ved hjælp af en simulationsmodel for den fremtidige elpris. Energiselskabet er sikker på, at et elkabel mellem Energiø Bornholm og Polen vil skabe en fortjeneste, men ikke sikker på præcis hvor stor den bliver.

Fortjenesten vil skulle deles mellem Danmark, Polen og Tyskland.

Hvordan er Ørsted nået frem til, at fortjenesten på en forbindelse mellem Energiø Bornholm og Polen vil blive netop 15-20 milliarder kroner? - Her er vi inde i den kerne, hvor jeg ikke kan åbne bøgerne alt for meget. Men vi har en model, hvor vi kan simulere elmarkedet og de priser, som man kan forvente over de næste 40 år, siger Lykke Mulvad Jeppesen.

- Ind i den model kan man lægge forskellige værdier for blandt andet produktionen og forbruget af el - og udbygningen af vedvarende energi. Ud fra de data kan man trække elpriserne i for eksempel Danmark, Tyskland og Polen. - Ved at lave mange simuleringer får man nogle værdier frem, som man så kan se på gennemsnittet af. Det er en standardmåde at regne på, selvom der er mange data i det.

Energinet bruger også metoden.

Hvor sikre er I på beløbet 15-20 milliarder kroner? Knytter der sig nogen usikkerheder til beløbet? - Vi er helt sikre på, at det ikke bliver det præcise beløb, for der er ingen, der kan forudsige elpriserne og udbygningen af vedvarende energi helt præcist, siger Lykke Mulvad Jeppesen.

- Der er mange antagelser i det, men samtidig er det klart nok, at der er en ret robust værdiskabelse i at sælge el til Polen, når Danmark er et lavprisområde, og Polen er et højprisområde, siger hun.

- Hvad den værdiskabelse så helt præcist bliver, er der ingen, der kan forudse helt præcist. Men det grundlæggende ændrer sig ikke, nemlig at der er en gevinst i at have så gode vindforhold, som vi har i Danmark, og dernæst koble den ressource på et område med høje elpriser.

LANDENE ANALYSERER ALLEREDE Ørsted går ud med sine beregninger, fordi energiselskabet finder tallene relevante i debatten om Energiø Bornholm. - Vi mener, at den potentielle værdiskabelse ved den videre udvikling af Energiø Bornholm bør indgå i beslutningsoplægget for den politiske drøftelse om at investere i Energiø Bornholm, siger Lykke Mulvad Jeppesen. - Regnestykket viser, at der er et stort potentiale i en videreudvikling af den planlagte Energiø Bornholm. Fra kun at være tilsluttet Tyskland og Danmark til på sigt også at blive tilsluttet andre lande omkring Østersøen, herunder mest oplagt Polen og Sverige, siger hun.

Hvor stor en forskel vurderer Ørsted, at størrelsen på gevinsten ved en forbindelse til Polen kan få for projektøkonomien og samfundsøkonomien i Energiø Bornholm? - De 15-20 milliarder kroner, som vi anslår, vil skulle deles mellem Danmark, Tyskland og Polen. Så hvor mange penge, der ender i den danske økonomi, bliver et spørgsmål om forhandlinger mellem de tre lande.

Det er jo politik, siger siger Lykke Mulvad Jeppesen.

Danmark og Polen blev den 11. juni enige om at begynde at analysere en mulig forbindelse mellem Energiø Bornholm og Polen.

Det skete, da Polens viceminister for klima og miljø Mi?osz Motyka besøgte København.

- Det indgik også i Ørsteds oprindelige vision for energiøen, at den skulle sende strøm til Polen, siger Søren Møller Christensen, direktør for det bornholmsk-baserede konsortium Baltic Energy Island.

I første omgang var den polske regering imidlertid ikke interesseret i Energiø Bornholm.

Danmark vendte derfor blikket mod det samarbejde med Tyskland, som de to lande senere skrev en kontrakt på.

- At Danmark og Polen er blevet enige om at analysere på en forbindelse betyder, at det ikke bare er fugle på taget. Det kommer selvfølgelig også an på det politiske klima i Polen.

Men når jeg taler med folk i både Danmark og Tyskland, hører jeg, at de er rigtig interesserede i Polen, siger Søren Møller Christensen.

Danmark er et lavprisområde for energi, og Polen er et højprisområde. Det vil ifølge vores simuleringer skabe et overskud på mellem 15 og 20 milliarder kroner over hele projektets levetid. Det er det, der sker alle steder, hvor man køber noget billigt og sælger det dyrt. Lykke Mulvad Jeppesen, Ørsteds chef for energiøkonomi"
2024-11-09 00:00:00,Søren Schow sår ny tvivl om vigtig plan,Bornholms Tidende,"Borgmesteren må sætte sig for bordenden for at finde ud af, hvordan kommunens planstrategi præcist skal se ud, siger løsgængeren. Søren Schow går også i rette med Enhedslisten, der har fået ændret detaljer i planen ved at sende et høringssvar ind. Sådan arbejder vi ikke, siger han.

Kommunens nye plan for Bornholms udvikling i de kommende år har levet en omtumlet tilværelse. Og selvom loven faktisk foreskriver, at den nye planstrategi skulle have været endeligt vedtaget i januar, er den stadig et stykke vej fra at lande på benene.

Energiø Bornholm er et centralt omdrejningspunkt i planstrategien. Men før kommunalbestyrelsen sidst på måneden skal finde den endelige udgave af en plan, der allerede har eksisteret i flere versioner, siger Søren Schow (løsgænger), at han har brug for to streger under, at et power-to-X anlæg ikke er det første, som vi stikker af med.

Søren Schow undlod at stemme, da udvalget for natur, miljø og plan behandlede sagen onsdag. Dels fordi han ønsker et lavere tempo skrevet ind omkring power-to-X - og dels fordi han er kritisk over for, at Enhedslisten har benyttet sig af et høringssvar til at få ændret tre steder i den planstrategi, som kommunalbestyrelsen sendte i høring den 30. maj.

- Nu synes jeg, at man må se at vælge side, siger Søren Schow.

- Det her er en plan, der kommer til at bære borgmesterens navn og billede. Så nu vil jeg snart gerne høre Jacob Trøst sige, at det her er en betydningsfuld plan. Han må også være interesseret i, at kommunen har en planstrategi, der kan holde også ud over i morgen, siger han.

Søren Schow og løsgænger-kollegaen Heidi Burgedahl havde de afgørende stemmer, da et smalt flertal i kommunalbestyrelsen den 10. oktober besluttede at lede efter arealer til en grøn erhvervspark ved Energiø Bornholms landanlæg. Schow og Burgedahl fik reddet madskolen i Nexø til gengæld for at fortsætte arbejdet med erhvervsparken.

Lægger du op til, at du og Heidi Burgedahl skal have yderligere for at kunne stemme for plan- og udviklingsstrategien? - Det er ikke sikkert. Vi har ikke noget andet, som vi gerne vil have. Vi er gået væk fra at være kritiske over for power-to-X og en erhvervspark.

Men betyder den her plan, at vi skal løbe af sted med power-to-X som det første? siger Søren Schow.

- Jeg synes egentlig, at det er ret uskyldigt beskrevet i planen. Jeg vil bare også gerne høre de andre sige, at de godt kan forstå vores bekymring, og at et power-to-X anlæg ikke er det første, som vi skal stikke af sted med, siger han.

EL: PIL ENERGIØEN UD Ved at sende et høringssvar ind har Enhedslisten fået ændret tre steder i den planstrategi, som kommunalbestyrelsen sendte i høring i maj. Den praksis går Søren Schow også i rette med.

Opfordret af Enhedslisten har kommunens administration sat et afsnit om FN""s Verdensmål nummer 13, et afsnit om den grønne trepartsaftale og et afsnit om samarbejde i Østersø-regionen ind i den planstrategi, som kommunalbestyrelsen skal tage endeligt stilling til den 24. november.

Et mere vidtrækkende ønske i Enhedslistens høringssvar blev derimod ikke sat ind i planstrategien: Partiet opfordrede desuden til, at planstrategiens omtale af Energiø Bornholm skulle erstattes med omtale af udbygning af havvind i Østersøen. Enhedslisten markerede på den måde, at partiet anerkender Rønne Havn og Offshore Center Bornholms roller i det arbejde med havvindmøller, der allerede er i gang.

SÅDAN ARBEJDER VI IKKE Søren Schow kritiserer Enhedslistens nye praksis med at bruge høringssvar som løftestang til at kalde ændringer i politiske sager frem ved hjælp af kommunens embedsfolk.

I sensommeren sendte Enhedslisten også et høringssvar ind i sagen om bibliotekernes fremtid.

- Enhedslisten har sendt et høringssvar ind, og de har også fået noget af det skrevet ind i planstrategien. Det vil jeg gerne høre, hvordan de andre partier stiller sig til, siger han.

- Vi kunne også godt været kommet med et høringssvar, hvor vi kunne have fået administrationen til at skrive noget af det ind i planstrategien. Sådan har vi bare aldrig arbejdet, siger Søren Schow.

Løsgængeren anerkender Enhedslistens ret til at bruge høringssvar, men mener samtidig, at metoden kortslutter kommunalbestyrelsens arbejde.

- Ved at et parti er begyndt at skrive høringssvar fratager man os andre muligheden for at lave politiske aftaler med hinanden. I stedet henvender Enhedslisten sig her direkte til administrationen, der så skriver noget af det ind, fordi de tror, at der er flertal for det, siger Søren Schow.

- Så kan man spørge, om Enhedslisten da ikke må skrive høringssvar? Og jo, det må de godt. Jeg troede bare, at de var i politik for at lave politik sammen med os andre, siger han.

I praksis ønsker Søren Schow mindst én af Enhedslistens tre nye tilføjelser fra høringssvaret pillet ud af planstrategien.

- Jeg kunne godt finde på at sige, at vi vil have Enhedslistens tilføjelser ud, hvis vi skal stemme for den her planstrategi. I hvert fald deres tilføjelse om den grønne trepartsaftale, siger han.

- I gamle dage havde det her ikke forekommet.

For her havde borgmesteren stillet to spørgsmål, nemlig Hvad vil jeg gerne have til at stå i den her planstrategi? og Kan jeg få et flertal igennem for det? siger Søren Schow.

- Jacob Trøst er nødt til at sætte sig for bordenden. Det kan han gøre ved at ringe rundt til os og bede os om at vise ham, hvor flertallet er henne.

FORSVARER METODEN Enhedslisten kan ikke selv se problemet i, at bruge metoden med høringssvar, det fortæller Helle Munk Ravnborg (EL).

- Det siger jeg sådan set ikke så meget til. Jeg hæfter mig ved, at Søren Schow siger, at vi har ret til at sende høringssvar ind. Det er en ret, som både borgere og partier har. Vi gjorde det også, da kommuneplanen blev behandlet, siger Helle Munk Ravnborg.

Kan du følge Søren Schow, når han mener, at I kortslutter den politiske proces ved at fremkalde ændringer i politiske sager gennem høringssvar i stedet for ved at tale med de andre partier? - Nej, det kan jeg egentlig ikke. Jeg har faktisk slet ikke tænkt over det. Noget af det, der blev skrevet ind fra vores høringssvar, var jo også ting som, at en forkert anvendelse af et af FN""s Verdensmål blev ændret.

Men jeres høringssvar foreslog også at tage alle henvisninger til Energiø Bornholm, en grøn erhvervspark og Power-to-X ud af planstrategien og erstatte al omtale af energiøen med udbygning af havvind i Østersøen? - Det er rigtigt. Det blev så ikke imødekommet, men det er jo også et synspunkt, som vi har fremført i byrådssalen: At vi synes, at det er at forcere noget, der måske kommer om 10-12 år, siger Helle Munk Ravnborg.

TRØST: HAN HAR MIT NUMMER Om borgmester Jacob Trøst (K) vil konsultere de andre partier før planstrategien rammer kommunalbestyrelsen er uvist.

- Jeg har løbende kontakt med de andre partier. Det er klart, at det også er en del af en borgmesters opgaver. Søren Schow har da også mit telefonnummer, siger han.

- Hvis jeg har brug for at snakke med nogen, ringer jeg til dem. Jeg er også sikker på, at partierne godt ved, at der er mange muligheder for at række ud efter mig.

Omkring Søren Schows bekymring for arbejdet for et power-to-X anlæg kommer til at gå hurtigt henviser Jacob Trøst til sit debatindlæg i Tidende i dag.

- Jeg har lige sendt et indlæg om, hvorfor en erhvervspark er vigtig for Bornholm. Det er den, fordi det er vores eneste mulighed for at påvirke fremtidens erhvervsliv på Bornholm. Ellers risikerer vi at blive overhalet inden om, siger han.

- Ved at arbejde videre med en erhvervspark sætter vi også rammerne op for, hvilke virksomheder det skal være, og hvad vi har af ønsker omkring power-to-X, siger Jacob Trøst.

I gamle dage havde det her ikke forekommet. For her havde borgmesteren stillet to spørgsmål, nemlig Hvad vil jeg gerne have til at stå i den her planstrategi? og Kan jeg få et flertal igennem for det? Søren Schow (løsgænger)"
2024-11-09 00:00:00,Skal vi hjælpe vores naboer?,Bornholms Tidende,"Det er et af de vigtige spørgsmål i arbejdet med fremtidens samfund - både på velfærds- og energiområdet.

Jeg har boet på Bornholm i lidt over fire år nu, og de ord, som jeg først og fremmest tænker på, når jeg skal kigge ind i Bornholms DNA, er hjælpsomhed og fællesskab.

Når jeg er i tvivl om en beslutning, så træder jeg altid et skridt tilbage og overvejer, hvad mine helt grundlæggende værdier er; vi skal give muligheder til dem, der kan selv, og hjælpe dem, der ikke kan.


UDFORDRINGER

I hverdagen har vi alle vores større eller mindre udfordringer, og fra borgmesterstolen får jeg indblik i mange af dem - især om mødet mellem borgere og kommune.

Ind i mellem kan vi godt glemme, at kommunen er vores alle sammens.

Kommunen er et fællesskab, og det er vores venner og familie, der er ansat i kommunen, og at vi alle kun er interesseret i at finde den bedste løsning.

BRKs stramme økonomi gør ikke dagligdagen og løsningerne lettere, og vi ønsker os alle flere ressourcer, så vi kan få endnu bedre børnehaver, skoler og plejecentre, få lappet huller i vejene, givet flere byggetilladelser og få flere arbejdspladser og mere arbejdskraft til øen. LOBBYISME Jeg har ad flere omgange været på Christiansborg for at gøre opmærksom på vores helt særlige udfordringer her midt i Østersøen, og det er indtil videre langt hen ad vejen lykkedes at sikre tilskud - hvad enten det er fra puljen fra særlig vanskeligt stillede kommuner, eller at det er bydende nødvendigt at få efterset den ulige udligningsordning, der er mellem kommunerne, og som stiller os på Bornholm i en sværere situation end nødvendigt.

Bornholm er også markeret på Christiansborgs landkort, når det kommer til kompensation til naboer og lokalsamfund i forbindelse med Energiø Bornholm. Jeg tror og håber, at det lykkes at få en fornuftig løsning, som tilgodeser de naboer og lokalsamfund, der ligger land og udsigt til så store samfundsvigtige infrastrukturprojekter.


ENERGIØEN

Netop energiøen er stadig til debat.

Hvorfor skal Bornholm lægge land og hav til så stort et projekt? Hvorfor skal vi hjælpe Tyskland? Hvorfor skal vi bruge så mange penge på det? Var det ikke bedre at få atomkraft? I sidste uge var vi en delegation med deltagere fra Beof, Rønne Havn, Baltic Energy Island-fonden og BRK på en studie-/ netværkstur til den nordtyske delstat Mecklenburg Vorpommern (MV).

Her ligger blandt andet byerne Rostock, Sassnitz og Schwerin.

I Tyskland har de travlt med at gøre sig uafhængige af gas fra Rusland. De har megen tung industri og transport, som i fremtiden ikke kan bruge hverken gas eller batterier - lige som i Danmark.

I Tyskland regner de med at skulle importere over 50 procent af deres fremtidige grønne brændstoffer, og de rækker ud til alle deres allierede naboer for at sikre deres energiforsyning; endda helt op til Finland. For et par uger siden vedtog Tyskland deres kommende brintinfrastruktur, som i den nordlige del af landet er afhængig af forsyning fra Danmark og øvrige lande omkring Østersøen.

Vindmøllernes svaghed er som bekendt, at de ikke leverer strøm, når vinden ikke blæser. Til gengæld leverer de for meget strøm, når det blæser meget.

Det er strøm, som vi normalt ikke kan bruge, og som vi kun kan lagre i mindre omfang i batterier og lignende; det vil sige der er en masse vind, der går til spilde. Det er netop her, at produktion af brint har sin berettigelse. Når vindmøllerne ellers skulle være holdt nede i fart, så kan man i stedet bruge strømmen til at omdanne vand til brint og dermed producere brændstof til de dage, hvor vinden ikke blæser eller solen ikke skinner.

ANDRE ENERGIFORMER I mange år har vi set de store oliepumper stå og pumpe på prærien i Texas eller i de arabiske lande.

Det sikrer dem olie, penge, arbejdspladser og udvikling. I dag kan vindmøllerne det samme, bare uden olie og forurening.

Atomkraft koster det dobbelte af vindkraft og man har stadig ikke løst udfordringen med affaldet, og så er det temmelig dyrt at afmontere et atomkraftværk når det er udtjent. På det værk, som vi besøgte i Greifswald i sidste uge, mente direktøren på stedet, at regningen ville løbe op i 70 milliader kroner, og det ville tage over 50 år før arbejdet var afsluttet. Måske kommer der ny teknologi på området i fremtiden, men lige nu er vind og sol det bedste og billigste, som vi har i Danmark.

ENERGIERHVERVSPARK Kommunalbestyrelsen har besluttet at arbejde videre med en energierhvervspark, der får strøm fra havvindmøller.

Det er mine øjne den eneste mulighed, at vi har, hvis vi selv på Bornholm vil holde hånd i hanke med udviklingen på området, udførelsen, og ikke mindst med at sikre, at Bornholm får noget ud af den udvikling. Det er både i form af nye virksomheder, tiltrækning af ny teknologi - og dermed også uddannelsesinstitutioner som DTU - og ikke mindst arbejdspladser. Det skal i sidste ende betale for vores børnehaver, skoler og plejecentre.

HJÆLP Så skal vi hjælpe vores naboer? Det skal vi naturligvis! Uanset om det er dem på den anden side af ligusterhækken, i resten af Danmark eller på den anden side af Østersøen. Vi er afhængige af hinanden, og vi kommer længst med fælles indsats."
2024-11-12 00:00:00,Wermelin: Kabel til Polen giver energiøen helt ny økonomi,Bornholms Tidende,"Betydningsfuldt at salg af el til Polen kan give Energiø Bornholm overskud på op til 20 milliarder kroner, siger folketingsmedlem Lea Wermelin (S). Holder de tal, giver energiøen mening, siger Peter Juel- Jensen (V), der dog først og fremmest venter på resultatet af udbuddene. POLITIK.

At sælge el fra Energiø Bornholm til Polen vil give et overskud på mellem 15 og 20 milliarder kroner.

Nok til at dække de knapt 14 milliarder kroner i underskud, som projektet i værste fald hidtil har været beregnet til at give.

Derfor betyder energiselskabet Ørsteds beregninger på værdien af at sælge el fra energiøen til Polen en helt anden økonomi for energiøen, siger folketingsmedlem Lea Wermelin (S).

- Jeg synes, at der er en stor betydning og tyngde i Ørsteds beregninger om en forbindelse til Polen. Det viser, at vi taler om en helt anden økonomi for energiøen, hvis Polen bliver koblet på, siger hun.

- Vi ønsker alle sammen, at der bliver den bedst mulige økonomi og så stor en gevinst for klimaet som muligt i de valg, som vi træffer. Derfor håber jeg, at Ørsteds beregninger om en forbindelse til Polen også vil blive taget positivt imod af de andre partier, siger Lea Wermelin.

FRA X TIL MILLIARDER Ørsteds beregninger på en forbindelse til Polen, som Tidende kunne fortælle om lørdag, er de første beregninger, der er blevet foretaget på økonomien i at forbinde Energiø Bornholm med Polen.

Fordi der vil være tale om billigt produceret el, der bliver solgt til et land med høje elpriser, har det hele tiden stået klart, at der vil være et overskud. Men indtil nu har der stået X i det felt på energiøens indtægtsside, hvor Ørsted nu har indsat beløbet plus 15 til 20 milliarder kroner.

- Jo mere konkrete vi kan blive, desto bedre. Det gælder for bornholmerne, hvor vi nu også ved, at vi kan blive koblet på elforsyningen fra energiøen. Men det gælder også i forhold til økonomien i Energiø Bornholm, siger Lea Wermelin.

- Ørsteds beregninger viser perspektivet i Energiø Bornholm. Energiø Bornholm kan både give arbejdspladser på Bornholm og meget mere grøn energi, både i Danmark og i landene omkring os.

- For mig understreger det, hvad Energiø Bornholm kan bidrage til. Vores elforsyning bliver mere robust, hvis vi bliver gode til at integrere vores energinet.

Og dermed mere uafhængig af Rusland, siger Lea Wermelin.

- Tyskerne er meget forpligtet på, at det er det her projekt med Energiø Bornholm, som de gerne vil. Med en ny regering i Polen er der også kommet nogle nye signaler fra Polen, siger hun.

V VENTER PÅ UDBUD Mere forbeholden er folketingsmedlem Peter Juel-Jensen (V). Et stort milliardoverskud på elsalg til Polen er indlysende positivt for energiøen, men meget omkring energiøens økonomi er fortsat ukendt, og derfor venter Peter Juel-Jensen frem for alt på resultatet af udbuddene omkring energiøen.

- Hvis der er 15-20 milliarder kroner i en forbindelse til Polen, begynder det at give god mening. Men jeg har ikke det store overblik over økonomien, siger han.

- Jeg venter på udbuddet. Vi kender først økonomien i energiøen, når udbuddet har kørt. Når vi kender økonomien, kommer der så måske en armlægning om den på Christiansborg, siger Peter Juel-Jensen.

Selvom ministre fra Polen og Danmark i juni blev enige om at analysere en polsk forbindelse til Energiø Bornholm, føler Peter Juel-Jensen sig heller ikke sikker på, om polakkernes interesse vil vare ved.

- Jeg har ikke det fulde overblik, og jeg ved heller ikke, om en aftale med Polen er det helt rigtigbe. Jeg fornemmer, at polakkerne ind imellem vipper lidt og udtrykker noget sympati for Viktor Orbans måde at drive Ungarn på, siger han.

- Men der er ingen tvivl om, at fremtidens erhvervsudvikling kommer til at foregå der, hvor der er grøn strøm tilgængelig.

Vi mangler grøn strøm, og der bliver så stor efterspørgsel på den, siger Peter Juel-Jensen.

Jeg synes, at der er en stor betydning og tyngde i Ørsteds beregninger om en forbindelse til Polen. Det viser, at vi taler om en helt anden økonomi for energiøen, hvis Polen bliver koblet på. Lea Wermelin (S), medlem af Folketinget"
2024-11-14 00:00:00,Bornholm risikerer at miste mange millioner fra EU,Bornholms Tidende,"Lækket dokument fra EUKommissionen taler om sværere adgang til også de store millionbeløb, som Bornholm i de seneste år har modtaget fra Bruxelles.

Bornholm risikerer at miste EU-støtte i meget stor stil, hvis en ny plan fra EU-Kommissionen bliver til virkelighed.

Planen handler dels om at sætte strengere vilkår op for hvilke lokale og regionale projekter, der kan få EU-støtte. Dels om at samle alle de 530 EU-programmer, som også Bornholm hidtil har fået penge fra, i én stor pulje for hvert medlemsland.

Ideen er blevet lagt frem i et dokument fra budgetembedsfolk i EU, som det amerikanske medie Politico har læst. På Bornholm er kommunens EU-koordinator Niels Chresten Andersen meget bekymret.

- Bornholm har de seneste tre-fire år hentet mere end 130 millioner kroner fra forskellige programmer. Til grøn omstilling, energiø, affaldshåndtering, turisme og erhvervsuddannelser og andre formål, siger han.

- Stærke kræfter i kredsen omkring kommissionsformand Von Der Leyen i Europa- Kommissionen vil tilsyneladende centralisere hovedparten af EU""s programmer fremover, så henved 80 procent af EU""s budget samles i nationale puljer, og én gang årligt udbetales til de enkelte medlemslande, siger Niels Chresten Andersen.

- Fremover kan det betyde, at de nationale regeringer ensidigt vil kunne bestemme prioriteringen af EU""s midler, og at kommuner, regioner, erhvervsliv og foreningsliv kobles helt af udviklingen, siger han.

- Den påtænkte omlægning af midlerne - for eksempel midler til landbrugsstøtte og støtte til lokal udvikling i landdistrikter - kan i yderste fald betyde, at de enkelte landes finansministre i stedet vil anvende EU-midlerne til at dække huller i de nationale budgetter, siger Niels Chresten Andersen.

VILKÅR BLIVER SVÆRERE Ifølge det interne EU-dokument, som Politico har set, lægger EU""s budgetfolk op til, at EU-støtte skal følges ad med betydeligt hårdere vilkår end hidtil. Dokumentet fastslår ifølge Politico, at EU-landene bliver nødt til at tage fat på kløften mellem kvinder og mænd for at modtage penge til socialt boligbyggeri - eller fremme økologisk landbrug for at få adgang til landbrugsstøtte.

Med en aftagende økonomi og krig, der raser lige udenfor døren, er EU-Kommissionen under enormt pres for at styre sine investeringer væk fra uproduktive subsidier - automatisk uddelt til traditionelle sektorer såsom landbrug - og mod nye prioriteter såsom forsvar og opbygning af paneuropæisk industri, skriver Politico.

Samlet set markerer denne model et dramatisk skift fra EU""s nuværende praksis med færre krav til at finansiere lokale regioner eller nationale regeringer. Niels Chresten Andersen ser det samme perspektiv.

Det lækkede forslag er at samle EU-midler til landbrug, miljø, uddannelse, forskning, sundhed og regional udvikling med mere i én fond, hvor midlerne så fordeles i 27 nationale programmer.

- I dag formidles EU-midlerne i forskellige programmer. Midlerne til regional udvikling fordeles hovedsageligt gennem regionale programmer, hvor de berørte områders regioner, kommuner, erhvervsliv, miljøorganisationer og andre har afgørende indflydelse på prioriteringen af midlerne, siger han.

Forskning, innovation, uddannelse, forsvar og andet vil med planen her modsat få sin egen budgetramme, der vil have direkte kobling til de aktuelle planer om en kraftig opprioritering af midler til forsvar og sikkerhed samt fremme af EU""s konkurrenceevne.

Som for eksempel modspil mod Kina og sikring af kritiske råstoffer, siger Niels Chresten Andersen.

MODSTAND PÅ VEJ Hvis de nye tider i EU skal blive til noget, vil det blive med det kommende budget, som medlemslandene skal blive enige om senest i 2027.

Modstanden er allerede ved at vise sig.

Ifølge Politico kritiserede mere end 130 EU-regioner i et åbent brev for nylig EU-Kommissionens idé.

Niels Chresten Andersen fortæller desuden, at ideen kan være i strid med hele fem artikler i EU-traktaten. Nemlig artiklerne 174 til 178.

Han fortæller desuden, at forslaget kræver enighed blandt alle EU""s 27 medlemslande og et flertal i Europa-Parlamentet for at kunne blive til noget."
2024-11-19 00:00:00,Bofas direktør stiller op ved kommunalvalg,Bornholms Tidende,"Venstre går til næste års kommunalvalg med Bofadirektør Jens Hjul-Nielsen på listen. Han har været medlem af Venstre i snart 35 år og sad seks år i Herlevs kommunalbestyrelse, før han kom til Bornholm. Erhvervslivet skal styrkes, hvis Bornholm skal bryde den onde cirkel, siger han.

B ofas direktør Jens Hjul-Nielsen bliver blandt mulighederne, når der om ret præcis et år er kommunalvalg igen.

Uden at mange har vidst det, har 59-årige Jens Hjul-Nielsen været medlem af Venstre siden 1990. I seks år fra 1994 sad han også i Herlev Byråd for partiet. Nu er han igen klar til kommunalpolitik, oplyser Venstre Bornholm mandag morgen til Tidende.

- Jeg meldte mig ind i Venstre i 1990 og har støttet partiet siden, så jeg er glad for at være en del af holdet og håber, at kunne bidrage positivt og konstruktivt i den kommende tid, siger Jens Hjul-Nielsen.

Bofa-direktøren har boet på Bornholm i knapt 12 år. Han går til valg på, at bedre vilkår for erhvervslivet skal løfte Bornholm ud af den onde cirkel. - Min væsentligste politiske tanke er, at vi er nødt til at bryde den onde cirkel med gradvist større nedskæringer, og at den rigtige måde at ændre det på er at styrke det bornholmske erhvervsliv, så vi kan få flere arbejdspladser, flere indbyggere, større omsætning og generelt bedre muligheder for at sikre gode skoler, daginstitutioner, og ældreservice, som vi alle ønsker, siger Jens Hjul-Nielsen.

Venstre har tidligere offentliggjort navnene på to kandidater til næste års kommunalvalg.

Frederik Tolstrup bliver spidskandidat med Brian Kofoed som det andet hidtil kendte navn på listen.

- Jeg glæder mig over at have Jens som en del af holdet vi møder bornholmerne med til kommunalvalget. Et stærk og kvalificeret hold er helt afgørende, og jeg ved, at Jens vil bidrage positivt, siger Frederik Tolstrup.

- Med Jens Hjul-Nielsen har vi fået endnu en kvalificeret og erfaren kandidat på banen, der vil arbejde for Bornholm frem mod kommunalvalget til november næste år og sikre det bedste resultat for Venstre og Bornholm, siger Michael Hornshøj, formand for Venstre Bornholm.

Væk fra politisk kaos Jens Hjul-Nielsen siger, at bornholmerne vil komme til at se andre dele af ham end dem, som han har vist som Bofa""s direktør.

- Jeg er godt klar over, at jeg er kendt som Bofa""s direktør, men det bliver ikke noget, som jeg kommer til at lægge vægt på i politik, siger han til Tidende.

Hvorfor stiller du op netop nu og ikke for eksempel for ved sidste eller forrige valg? - Jeg havde oprindeligt tænkt, at jeg ville vente yderligere en omgang med at stille op.

Jeg er knapt 61 år, når valget kommer, og jeg havde måske nok tænkt, at jeg ville vente, indtil jeg lænede mig lidt mere op ad pensionen, siger Jens Hjul-Nielsen.

- Men at jeg fik en blodprop for et år siden har fået mig til at tænke, at det måske nok er om at gøre det, som man gerne vil, mens man kan det. Samtidig synes jeg, at den her periode i kommunalbestyrelsen har været præget af en så stor ustablitet, at jeg godt vil gøre mit til, at den næste periode ikke bliver lige så kaotisk.

- Den her valgperiode har været præget af en politisk kultur, hvor man er gledet væk fra hinanden i stedet for at bevæge sig hen mod hinanden. Hvis vælgerne synes, at det er en god idé, vil jeg gerne give et lille bidrag til at sikre, at den næste periode ikke bliver lige så kaotisk, siger Jens Hjul-Nielsen.

Som medlem af Herlev Byråd oplevede han for 25-30 år siden en politisk forsamling, der arbejdede sammen. Venstre var som udgangspunkt i opposition, for Herlev har haft socialdemokratisk borgmester uafbrudt siden 1970. Men Venstre fik alligevel politik gennemført, fortæller Jens Hjul-Nielsen.

- Jeg var meget glad for den tid, som jeg havde i politik, og jeg synes også, at det er personligt udviklende at være i politik. I Herlev var jeg med til at gøre nogle ting, som jeg stadig opfatter som positive. Jeg har kun gode minder fra min tid i politik, siger han.

- Skatten var et stort spørgsmål. Her var vi med til at sikre, at grundskylden blev sænket.

I en helt anden boldgade fik vi også indført forebyggende lægebesøg hos ældre mennesker.

- Vi var i opposition. Socialdemokratiet kunne også have lavet de forlig med andre partier. Men vi var en konstruktiv opposition, og derfor var vi i stand til at få nogle mærkesager igennem, siger Jens Hjul-Nielsen.

For energiøen hele vejen På Bornholm melder Jens Hjul-Nielsen sig klar til lokalpolitik på et tidspunkt, hvor Venstres ståsted omkring Energiø Bornholm er uafklaret. Spidskandidat Frederik Tolstrup har markeret sig som kritisk og skeptisk, mens andre enten sikre eller mulige kandidater som Brian Kofoed og Else Merete Knoop har markeret den holdning, at Bornholm skal gribe muligheden. Det samme har tidligere viceborgmester Steen Colberg Jensen og Venstre Bornholms tidligere formand Niels Plum.

Til Venstres fløj af fortalere for Energiø Bornholm skal man nu også regne Jens Hjul-Nielsen.

- Jeg er meget for energiøen. Som formand for Offshore Center Bornholm har jeg også været rundt på messer for at reklamere for energiøen på et tidspunkt, hvor ingen troede på den. I hvert fald troede ingen på en energiø med en kunstigt anlagt ø i Nordsøen, siger han.

- På det tidspunkt stod vi på messerne og sagde Vi vil godt gøre opmærksom på, at der faktisk også er en plan om en energiø et sted, hvor der allerede er en ø.

- Jeg er for energiøen hele vejen igennem.

Jeg er også for power-to-X og erhvervsparken.

Jeg er for hele pakken, siger Jens Hjul-Nielsen.

Kommer Venstre til at gå til valg på at gå ind for hele den pakke? - Det kan jeg ikke svare på, for Venstre har ikke skrevet sit valgprogram endnu. Alt hvad jeg svarer her er udtryk for, hvad jeg selv mener, siger Jens Hjul-Nielsen.

Vil du internt tale for, at Venstre om et år går til valg på at være for Energiø Bornholm? - Ja, det vil jeg nok. Jeg har været meget åben og lobbyet i Venstre for, hvad jeg mener.

Jeg har også allerede givet udtryk for, hvad jeg mener om energiøen"
2024-11-23 00:00:00,Polens egen havvind går forud for Energiø Bornholm,Bornholms Tidende,"Vi satser på at blive selvforsynende med grøn energi, men udelukker ikke, at vi senere vil samarbejde med andre Østersø-lande, melder Polens energiministerium ud, efter at beregninger fra Ørsted har vist et stort sandsynligt milliardoverskud på at lade Energiø Bornholm levere strøm til Polen.

Polens vigtigste mål omkring grøn energi fra havvindmøller er at producere strømmen selv med de mølleprojekter, som Polen allerede er i gang med.

Først i anden række vil Polen ikke udelukke, at landet på et senere tidspunkt også gerne vil samarbejde med andre Østersø-lande om strøm fra havvindmøller. For eksempel fra Energiø Bornholm.

Det oplyser presseafdelingen i det polske energiministerium til Tidende, efter at modelberegninger fra energiselskabet Ørsted har vist, at Danmark, Polen og Tyskland sandsynligvis kan se frem til at dele et overskud på mellem 15 og 20 milliarder kroner, hvis Polen bliver forbundet til Energiø Bornholm.

På ministerniveau blev Danmark og Polen i maj enige om at analysere på at koble Polen op på energiøen, men det polske ministerium understreger nu, at Polen dermed ikke forpligtede sig på noget.

Drøftelserne med den danske regering i foråret 2024 var foreløbige, og der er ikke afgivet konkrete og bindende udtalelser fra vores side, oplyser Polens energiministerium til Tidende.

POLEN: MÅSKE SENERE I forhold til Energiø Bornholms planlagte kapacitet på 3 gigawatt venter Polen at have næsten den dobbelte mængde grøn energi fra havvindmøller på plads allerede i 2030. Polen prioriterer sine egne havvindprojekter før udenlandske samarbejder.

I øjeblikket og i den nærmeste fremtid er Polens mål fokuseret på at færdiggøre de projekter, der i øjeblikket er i gang. Indtil videre vil alle projekter, der skal gennemføres i de polske maritime områder, være radialt forbundet med kysten, oplyser det polske ministerium.

Med hensyn til havvindens plads i Polens energistrategi er den fortsat af stor betydning.

Vi forventer, at den installerede kapacitet for havvind vil nå 5,9 gigawatt i 2030 og op til 18 gigawatt i 2040, hvilket ikke kun vil muliggøre økonomisk udvikling, men også bidrage til klimamål og mål om energisikkerhed.

Polens egne store projekter med vindmøller tæt på kysten betyder, at import af grøn strøm fra andre landes havvindmøller er sekundært i Polens energistrategi.

Det kan dog ikke udelukkes, at Polen i fremtiden vil deltage i hybridforbindelser med andre Østersø-lande. Men på dette stadie i udviklingen af energi fra havvind ligger Polens hovedfokus på udviklingen af nationale projekter og omfanget af de udfordringer, som deres integration udgør for landets energisystem og udviklingen eller forstærkningen af elnettet, skriver det polske energiministerium i sit svar.

Det er dog vigtigt at huske, at vores overordnede mål er at sikre, at energiomstillingen er socialt retfærdig og ikke lader nogen i stikken. Det er derfor, at vi først og fremmest planlægger at basere den på tilstrækkeligheden af indenlandsk produktionskapacitet og energiselvforsyning, slutter polakkerne af med at skrive.

IKKE OVERRASKENDE Fra det gamle elværk i Rønne kalder konsortiet Baltic Energy Islands direktør Søren Møller Christensen det ganske naturligt, at Polens hovedfokus ligger på landets egne projekter med havvind. Samtidig holder han sig til, at Danmark og Polen i juni blev enig om at analysere på en polsk forbindelse til Energiø Bornholm.

- Hvor meget de vil fortælle om det arbejde, før det er afsluttet, skal jeg ikke kunne sige.

Der er muligvis også et vist diplomatisk spil, fordi et kabel til Bornholm ikke kun giver en vigtig forsyningssikkerhed til Polen, men på grund af prisforskellen med billig strøm fra Bornholm også vil kunne påvirke den polske egenproduktion, siger han.

- At polakkerne peger på de store opgaver, som de prioriterer for nuværende, giver god mening. Det er offentligt kendt, at Polen har spændt sig hårdt for med udbygning af havvind, som de forbinder direkte ind til kysten, siger Søren Møller Christensen.

- Under alle omstændigheder peger Ørsteds beregninger på det potentiale, som Energiø Bornholm har for videreudvikling, og at en forbindelse til Polen vil rumme en stor økonomisk gevinst.

- Jeg tror ikke, at nogen af os havde en idé om, at den forbindelse ville komme med i første fase af energiøen, men det ligger som et potentiale, som Danmark og Polen er enige om at analysere mulighederne for at realisere, siger Søren Møller Christensen."
2024-11-23 00:00:00,Tænketank sår tvivl om milliardgevinst på energiø,Bornholms Tidende,"Vi kan ikke gennemskue, hvordan Ørsted er nået frem til, at en polsk forbindelse til Energiø Bornholm sandsynligvis vil give 15-20 milliarder kroner i overskud. For Ørsted vil ikke fortælle, hvordan de har regnet det ud, siger tænketanken Kraka efter møde med Ørsted.

Hvordan virker de simulationer og modelberegninger, der bragte energiselskabet Ørsted frem til, at det sandsynligvis vil give et overskud på mellem 15 og 20 milliarder kroner at sende strøm til Polen fra Energiø Bornholm? Det prøvede tænketanken Kraka tirsdag at finde ud af i et cirka et time langt møde med Ørsted. Men det lykkedes ikke, fordi Ørsted ikke ville lade Kraka se ind i talmaskineriets finere detaljer.

Det fortæller seniorøkonom Frederik Læssøe Nielsen fra Kraka, der i august gik ud med en så sønderlemmende kritik af Energiø Bornholm, at professor i energiplanlægning Brian Vad Mathiesen i Tidende kaldte Kraka-rapporten for et partsindlæg.

- Vi synes som udgangspunkt, at det er fint, hvis der bliver regnet på nogle alternativer til Energiø Bornholm i sin nuværende form. Det ser jeg også Ørsteds beregning som et forsøg på at gøre, siger Frederik Læssøe Nielsen.

- Det er svært for os at sige noget om Ørsteds analyse, for vi kunne ikke få at vide, hvordan er lavet. Det var svært at få ret mange detaljer.

- Det er meget svært at forholde sig til værdien af en model, hvor man ikke kender de forudsætninger, der er lagt ind i beregningerne.

Meget af det, som vi spurgte om, ville Ørsted ikke fortælle os, fordi de sagde, at det var forretningshemmeligheder, siger Frederik Læssøe Nielsen.

- Derfor har vi svært ved at forholde os til den metode, som Ørsted har lavet beregningerne ud fra. Men Ørsted regner for eksempel ikke på, hvordan et kabel til Polen, der naturligvis påvirker elprisen i Danmark, vil påvirke forbruger- og producentoverskuddet, som er vigtige elementer i Energistyrelsens samfundsøkonomiske analyse.

- Derfor er det svært at betragte Ørsteds analyse som en egentlig samfundsøkonomisk analyse. Og derfor synes vi også, at det vil være fint, hvis Energistyrelsen laver en egentlig samfundsøkonomisk analyse, siger Frederik Læssøe Nielsen. Siger du dermed, at Ørsteds beregninger er uden værdi? - Nej. Men Ørsted er kommet med et partsindlæg.

I min verden skal politikere træffe beslutninger på baggrund af fremstillinger fra deres eget embedsapparat.

Er det at kalde Ørsteds beregninger for et partsindlæg det samme som at sige, at Ørsted har manipuleret med sine simulationer? - Nej. Men Ørsted har jo en åbenlys interesse i den her sag. At Ørsted har en interesse i sagen betyder ikke, at de har regnet hverken rigtigt eller forkert. Det kan vi bare ikke finde ud af, når vi ikke kan få at vide, hvordan de har lavet analysen, siger Frederik Læssøe Nielsen.

- Som økonomer er vi optagede af, at tingene sker i den rigtige rækkefølge. Man skal regne, før man beslutter, og ikke beslutte før man regner. Derfor opfordrer vi til, at projektet sættes på pause, så Energistyrelsen får tid til at regne tingene igennem."
2024-11-26 00:00:00,Udbud til Energiø forsinket med seks måneder,Bornholms Tidende,"Ifølge en aktindsigt fra energistyrelsen, når havvindsudbuddet alligevel ikke at blive sendt ud i år. Energistyrelsen regner med, at udbuddet bliver iværksat i 2025 og dermed skrider tidsplanen med mindst seks måneder.

Professor i energiplanlægning ved Aalborg universitet Brian Vad Mathiesen mener, at Energiø Bornholm sandsynligvis ikke bliver klar i løbet af 2030 som planlagt.

Ifølge energistyrelsen er det usikkerhed omkring økonomien, som tilbageholder udbudsprocessen.

Det fortæller DR Bornholm."
2024-11-30 00:00:00,Energiø Bornholm vil styrke Danmarks sikkerhedspolitiske indflydelse i Østersøen,Bornholms Tidende,"Juel-Jensen mener, at den kan give Bornholm en ny status. LÆSERBREV.

Vi ved alle, at Energiø Bornholm er vigtig for klimaet og indeholder store potentialer for lokal og national erhvervsudvikling.

Der er også stor debat om projektets økonomi, og vi afventer i øjeblikket nye beregninger af prisen for kabler og landanlæg. Mens vi venter på disse tal, så vil jeg gerne fokusere på et andet aspekt af Energiøen, som fortjener mindst lige så stor opmærksomhed.

DET SIKKERHEDSPOLITISKE ASPEKT I min optik er Europas afhængighed af russisk energi en af de største udfordringer, som vi står overfor i disse år. I den sammenhæng er Energiø Bornholm en af de vigtigste brikker for at opbygge en energiforsyning og infrastruktur, der styrker og sikre Danmark og Europas uafhængighed og sikkerhed.

Første fase af Energiøen handler om at etablere en forbindelse fra Sjælland via Bornholm til Tyskland - en af Europas største økonomier og energimarkeder - og forbinde dette med store mængder grøn energi. Senere faser kan omfatte forbindelser til Polen og Sverige samt en integration i et kommende hydrogennetværk i Østersøen.

Bornholm vil dermed blive et strategisk energicentrum i Østersøen med stor sikkerhedspolitisk betydning for Europa. Dette vil markant reducere afhængigheden af russisk energi i Europa - særligt også fordi projektet vil være trædesten og læringsplatform for en langt støtte udbygning i Østersøen og Nordsøen.

EN VIGTIG BRIK Energiøen handler derfor ikke kun om klima og grøn omstilling, selvom disse er de mest åbenlyse elementer. Projektet er også en vigtig brik i Europas sikkerhed og politiske sammenhængskraft. Med Energiøen forbinder vi os med vores naboer gennem energiinfrastruktur, skaber konkret gensidig afhængighed, forpligter os til at stå sammen og viser, at vi står sammen.

Set fra Christiansborg vil Bornholms betydning grundlæggende blive forandret. Bornholm bliver i fremtiden et energiknudepunkt - ikke kun for Danmark, men for norden.

Øen bliver dermed en nøgle til dansk indflydelse i Østersøen, hvor Danmark har store sikkerhedspolitiske interesser.

Men Energiøen vil også give Danmark en helt anden stemme i Østersøområdet, og formår man at omsætte denne indflydelse til politik, så kan mange ting blive mulige, herunder en bedre økologisk tilstand i Østersøen, der er en forudsætning for fisk og andet, som kan give en god badeoplevelse."
2024-12-07 00:00:00,Bornholm i klemme - Energiøen er truet,Bornholms Tidende,"Regeringens havmøllefiasko torsdag varsler mørke tider for Bornholm.

Med torsdagens katastrofale resultat, hvor der ikke indkom ét eneste bud på regeringens udbud af de planlagte havvindmølleparker i Nordsøen, står Bornholm nu i en bekymrende position. Det ikke alene underminerer den nationale ambition om at forstærke Danmarks position som en grøn stormagt, men kaster også skygger over øens fremtidige energisikkerhed og økonomiske udsigter.

Den manglende investeringslyst i havmølleindustrien varsler dårligt for den milliarddyre energiø-plan på Bornholm.

Hvis ikke energiproduktionen fra de nye havmølleparker bliver en realitet, kan det resultere i alvorlige finansielle tilbageslag for Energiø Bornholm-projektet.

Inden torsdag var det økonomiske pres på Energi Bornholm allerede stort. Og nu bliver det yderligere forværret af denne nyeste udvikling.

Realiteten er, at Bornholms fremtid som en bærende del af Danmarks grønne omstilling hænger i en tynd tråd. Uden de forventede indtægter fra havvindprojekterne i Nordsøen til at finansiere dele af energiøen og tilhørende infrastruktur, står Bornholm overfor en vækstfuser i milliardstørrelse.

Bekymringen hos Socialdemokratiets bornholmske folketingsmedlem, Lea Wermelins, der er kendt for at være en regeringstro politiker, understreger alvoren i situationen. Når hun åbent tvivler på regeringens bornholmer-planer, er det et klart signal om, at ikke alt er, som det skal være.

Bornholms erhvervsliv, politikerliv og kommunale administration har engageret sig dybt i energiø-projektet, fortjener langt bedre. De står nu sammen med resten af Bornholm til potentielt til - sammen med klimaet - at blive de største tabere i et spil, hvor højere magter falder fra.

Det er en alvorlig reminder om, at store statsdrevne projekter ikke altid kan styre markedets kræfter. Investorerne har tydeligt vist, at de ikke er villige til at binde an med store pengesummer uden mere klare økonomiske incitamenter - især ikke i et klima med stigende råvarepriser og renter. Måske er det tid til, at staten revurderer sin rolle og vilkår i disse projekter, for at sikre at de ikke kun er attraktive i teorien, men også i praksis.

For Bornholms vedkommende er det bydende nødvendigt, at der hurtigt findes alternative løsninger eller tilpasninger af de eksisterende planer. Øen har brug for en håndsrækning for at skabe økonomisk levedygtighed.

Det er ikke godt at slukke lyset i tunnelens ende - vi skal i stedet sikre, at hele vejen er oplyst, så Bornholm kan fortsætte sin rejse mod at blive et centralt knudepunkt for Danmarks grønne fremtid."
2024-12-07 00:00:00,Energiøen får luft til januar,Bornholms Tidende,"Energiø Bornholm har fået slået endnu et hul i det økonomiske skrog. Men er det helt slut? Tidende har ringet til et hav af kilder for at få deres vurdering. MILJØ.

Torsdag skulle der åbnes kuverter i Klima- og Energiministeriet. I kuverterne ville der være sedler med beløbsstørrelser på, hvor meget de forskellige virksomheder ville betale for at være med til opføre for tre-gigawatt havvindmøller i Nordsøen.

Men ministeren stod med et problem. For der var slet ikke nogen kuverter at åbne. Ingen virksomheder kunne se nogen god forretning i at hoppe ombord på projektet, og det var rigtig skidt nyt for Energiø Bornholm.

For indtægterne fra projektet i Nordsøen skulle have været med til at finansiere energiøen i Østersøen. Ifølge Klima- og Energiministeriet skulle nordsøeventyret helst have kastet 8,7 milliarder kroner af sig til bornholmerprojektet. Tidende satte sig fredag for at finde ud af, hvad der betyder, at det endte med nul kroner i tilskud til det bornholmske projekt.

KRITIKERE BLIVER I SKJUL Avisen har i løbet af dagen talt med 20 kilder.

Politikere, organisationer, forskere, interesseorganisationer, lobbyister og virksomheder i energisektoren for at finde ud af, hvordan Energiø Bornholm er stillet ovenpå nyheden om den manglende check fra Nordsøen.

Overordnet set tegner der sig et meget klart billede. De, der ikke længere tror på Energiø Bornholm, vil ikke citeres, men kun tale til baggrund. De, der fortsat tror på projektet, vil gerne udtale sig. Og nogle af tvivlerne vil ligeledes gerne lægge navn til deres betragtninger.

Det er der en grund til. For tvivlerne er primært de, der repræsenterer virksomhederne, som har en økonomisk interesse i sagen.

De skal ikke have noget klinket og spiller på alle heste, indtil det alt er på plads. For ellers kan det blive dyrt.

- Indtil i går (onsdag, red.) var de (forligskredsen, red.) ikke klar til at aflive øen. Men nu hvor der mangler yderligere otte milliarder kroner mere i kassen, er jeg overbevist om, at forligspartierne kaster håndklædet i ringet. For der er simpelthen ikke økonomi i projektet, siger en toprådgiver fra en organisation, der rådgiver virksomheder i energisektoren.

En chef fra én af virksomhederne, der blandt andet lever af havvind, udtrykker det sådan her.

- Vi tror ikke, Energiøen bliver til noget.

Det kommer aldrig til at blive en god forretning, så længe strømmen fra Energiø Bornholm skal sendes til Sjælland via et kabel.

Den eneste mulighed, der vil kunne komme økonomi i havvind fra vindmøller ud fra Bornholm, vil være at droppe landanlægget og sende strømmen direkte til Tyskland, siger personen.

BORNHOLMSK ORGANISATION BEVARER HÅBET På Bornholm er optimismen intakt endnu.

Næsten.

- Der er lavet et forlig, hvor de har sagt, at de finder pengene, hvis der er hul i økonomien i forhold til udbuddet. Det er godt projekt rent samfundsøkonomisk, men jeg anerkender også, at der er en risiko for at det ikke bliver til noget, siger Søren Møller Christensen, der er direktør i Baltic Energy Island.

Til gengæld er klima- og energiministeren for første gang ude at lufte sin skepsis i forhold til, om øen bliver født. Jyllands-Posten skriver, at Lars Aagaard nu vil tage fat i partierne bag det gamle beslutningsgrundlag om Energiø Bornholm og diskutere, om man skal finde pengene et andet sted i statsbudgettet, eller om man ender med at droppe energiøen.

Hos De Konservative vil energiordfører Dina Raabjerg fortsat holde hesten, når det kommer til at beslutte, om energiøen skal leve eller dø. Hun vil først kende de præcise tal.

- Vi har hele vejen igennem haft en økonomi for projektet, der hedder 17,6 milliarder kroner for Energiø Bornholm. Det har fløjet rundt med masser af tal i lang tid fra Kraka, og Ørsted og alle mulige organisationer. Jeg vil høre ministeriets beregninger, inden vi tager stilling til noget, men det må ikke blive dyrere end de 17,6 milliarder kroner, hvis vi skal være med. Og det ser svært ud nu. Jeg vil ikke lyve og sige andet end det, lyder det fra Dina Raabjerg.


SANDSYNLIG AFGØRELSE I JANUAR

Ud af de 20 kilder, som Tidende har talt med i dag, stiller hovedparten sig kritisk overfor Energiø Bornholms fremtid. Professor i energiplanlægning ved Aalborg Universitet, Brian Vad Mathiesen, tror dog fortsat, at energiøen kan overleve. Men ikke i sin nuværende form.

- Man er nødt til at gentænke det hele og lave et redesign. Den vigtigste del er at se, hvordan vi kan få svenskerne med sammen med tyskerne og gerne også polakkerne.

Samtidig med det skal vi have tænkt hele infrastrukturen ind i en større sammenhæng med flere havvindmølleparker, så det hele ikke skal bæres af ét projekt, siger han.

Lea Wermelin fra socialdemokraterne mener ikke, at man skal droppe Energiø Bornholm, men hun siger samtidig, at det ikke længere ligger på den flade, at det bliver til noget.

- Jeg er meget, meget ærgerlig over situationen med Nordsøen, og nu skal vi finde ud af, hvorfor der ikke er blevet budt der. Men vi skal fortsat udbygge havvind i Danmark, siger hun.

Midt i januar bliver det med stor sandsynlighed afgjort, om Energiø Bornholm bliver til noget eller ender som Atlantis."
2024-12-07 00:00:00,Når jeg bliver borgmester: Politik som et middagsselskab,Bornholms Tidende,"Lad os tale politik som til et middagsselskab.

For et par uger siden nød jeg en dejlig aften med gode venner og bekendte. Vi talte barndom, madopskrifter og lokalpolitik.

Vi var bordet rundt fra alle fløje, vi var både enige og uenige, og stemningen var god.

På et tidspunkt udbrød min sidemand: Læs Hal Koch, og SÅ kan vi tale politik! Måske var der flere rundt om bordet, der ikke lige vidste, at Hal Koch var en dansk tænker, der var mest aktiv under og efter Anden Verdenskrig. Han mente, at demokrati handler om at tale sammen og lytte til hinanden, ikke bare at stemme.

For ham var respekt og samtale vigtigere end at skændes om, hvem der har ret.

POLITIKERE SOM ET SPEJL AF VORES BEFOLKNING Når man ser ud over Bornholms 23 kommunalbestyrelsesmedlemmer, så er tanken, at de skal være nøjagtigt så forskellige, som bornholmerne er flest - ung og gammel, rød og blå, få eller mange år på skolebænken.

Mange gange ser vi ikke ens på Bornholms fremtid. Nogle er for eller imod en EnergiØ, et kunstmuseum eller en madskole.

Nogle ønsker mere gadebelysning, hvor andre hellere vil se stjernehimmel. Når vi stemmer på en politiker, så bliver de et spejl af os - og deres opgave er at løse vores fælles uenigheder. TO SØSTRE OG EN APPELSIN PÅ EN DAGSORDEN To søstre skændes om en appelsin. De bliver enige om at dele den i to, men begge bliver skuffede: Den ene ville egentlig kun have saften til at lave juice, og den anden ville kun have skrællen til at bage en kage. Hvis de havde talt sammen, kunne de begge have fået det, som de faktisk havde brug for.

Historien viser, hvorfor vi har borgerhøringer og udvalg i politik. De skal forberede dagsordenen, så kommunalbestyrelsen stemmer om de rette alternativer.

Det er gennem dialog, at vi skaber de bedste løsninger. Uden samtale bliver beslutningerne nemme - men ofte forkerte.

FLERTALLETS ELLER KOMPROMISETS MAGT Tænk på to landsbyer, der diskuterer, hvor broen over floden skal bygges.

Den store landsby har flest indbyggere og insisterer på, at broen skal bygges tættere på deres handelsområde, da det er her, at det vil gavne dem mest. Den lille landsby har færre stemmer, men de ønsker broen nær deres boliger, fordi det vil give dem lettere adgang til byen på den anden side.

Flertallet i den store landsby kunne nemt tvinge deres vilje igennem, men hvad sker der så? Den lille landsby vil føle sig overset og nægte at samarbejde fremover.

Efter at have talt sammen bliver de enige om et kompromis: Broen bygges midt imellem.

Begge må give lidt, men til gengæld binder broen dem sammen og sikrer fred og samarbejde.

Desværre er kompromiset mellem et rent ja og et stridbart nej bare et stillestående måske. Kompromiset er derfor kun magtfuldt efter en åben samtale.

Så lad os tale politik: Vi kan jo starte med at spørge os selv - Hvordan går det med den ægte debat? HVORDAN GÅR DET MED DIALOGEN PÅ BORNHOLM? I august havde 11 danske borgmestre meddelt, at de ikke genopstiller ved næste kommunalvalg.

Mange nævnte svære arbejdsvilkår og chikane på sociale medier som en afgørende faktor. I oktober fulgte Bornholms borgmester Jacob Trøst efter.

Ved hans udmelding svømmede kommentarsporene over med rosene ord som hædersmand, men også med erklæringer om hvor forståeligt, at det er, og hvor dysfunktionel en kommunalbestyrelse vi sidder med.

HVEM STILLER OP TIL ENDNU EN RUNDE I MANEGEN? Kun 10 af kommunalbestyrelsens 23 medlemmer sad der også sidste runde. Det skaber usikkerhed om mange ting.

For ganske nyligt talte jeg med en af de mest erfarne kommunalpolitikere på Bornholm.

Det vigtige er ikke hvem, men at personen altid har være arbejdsom og ordholdende og gjort en indsats både for at samarbejde og for at stå ved sine egne politiske holdninger.

En god politiker skal jo kunne begge dele, og denne politiker har virkelig set lidt af hvert.

Derfor kom det også som et chok at høre de opgivende ord: Der skal virkelig ske store forandringer, hvis jeg skal stille op næste gang!.

DEMOKRATI HANDLER OM AT TALE OG IKKE AT SLÅ SIG TIL RETTE.

Tænk hvis vi på Bornholm kunne tale lokalpoltik, som om vi var med venner til et middagsselskab åbent, respektfuldt og nysgerrigt.

Vi kunne starte med de sociale medier.

Kommentarsporene der bliver for ofte til skænderier og slagord snarere end en platform for dialog og forståelse. Dermed forsvinder muligheden for at tale sig til rette.

I stedet skubbes vi alle væk fra dialogen og vælger måske helt at trække os.

En ukorrekt historie eller et stærkt følelsesladet opslag kan hurtigt gå viralt, påvirke flertallet og skabe en stemning, der ikke nødvendigvis bygger på fakta. Det gør enhver afstemning omsonst. Reflektionen og kompromiset bliver umuligt, og det skaber bare et giftigt klima. Tænk hvis vi kunne enes om at invitere til reel samtale.

Demokrati kræver tålmodighed og vilje til at lytte og forstå.

DRØMMEN Jeg drømmer om et bredt, givende samarbejde henover midten.

Hvis jeg bliver borgmester, så vil jeg starte med at invitere alle politikere til en overenskomst: På Bornholm taler vi os til rette. Vi skal være enige og uenige, men stemningen skal være åben - for kun sådan finder vi de bedste løsninger.

Det har bornholmerne fortjent.

Når jeg bliver borgmester er Bornholms Tidendes serie, hvor de to mest oplagte borgmesterkandidater - Anne Thomas fra S og Frederik Tolstrup fra V - skiftevis skriver om deres visioner"
2024-12-09 00:00:00,Havvind i modvind - ro på nu,Bornholms Tidende,"Der må blive fundet en løsning. LÆSERBREV.

At ingen af de store energiselskaber bød på de tre havvindmølleparker i Nordsøen er ærgerligt, skuffende og skaber selvfølgelig usikkerhed.

Det gælder også for Energiøen på Bornholm, fordi forventede indtægter på godt 8 milliarder kr. fra Nordsøparkerne skulle medfinansiere Energiø Bornholm.

GÅR DET I VASKEN? Går alt så i vasken? Næppe.

Jeg appellerer til, at der er ro på nu, for jeg kan ikke forestille mig, at regeringen og partierne bag opbygningen af havvindmølleparkerne ikke er nødt til at finde en løsning, så virksomheder vil byde ved nye udbud - både i Nordsøen og Østersøen.

NØDVENDIG ENERGIOMSTILLING Omstillingen fra brug af fossile brændstoffer til grøn energi er afgørende for Danmark - og for miljø og klima. Der er ikke noget, som kan erstatte det, som energiøerne/havvindmølleparkerne skal levere af grøn el.

Men det er også helt afgørende for EUss samlede grønne energiomstilling. Nordsøhavvindmølleparkerne havde stor fokus fra Europa-Kommissionens formand, da ideen blev lanceret af statsminister Mette Frederiksen, for de skal levere grøn el i vest. Energiøen ved Bornholm skal i øst levere til Sjælland, Tyskland og forhåbentlig også Polen.

Det betyder, at man må forvente, at EU også finansielt kan bidrage til at løse de nuværende problemer, så havvindmøllerne kan blive kommercielt rentable.

Men at det skal skubbes i gang med hjælp fra staten, som vindmøllerne oprindeligt blev det, vil ikke overraske mig. Det er en investering i en gigantisk omstilling af samfundet, og kan derfor ikke blot betragtes som en privat business case.

MULIGT TILSKUD? Regeringen og partierne bag aftalen om havvindmølleparker og Energiøen er nødt til at finde en løsning på de manglende bud. Det vil for mig at se sætte fokus på statens tilskud, ejerandel og skatter og afgifter på grøn energi. Andre forslag kan komme på bordet.

Hvad så med Bornholm: Energiøen med landanlæg og havvindmøllepark, grøn erhvervspark og perspektiverne for Bornholms udvikling? Situationen med de manglende bud i Nordsøen forsinker jo hele processen - både i Nordsøen og i Østersøen. Det må vi så også leve med på Bornholm. Men vi skal ikke mindske vores indsats i at kunne udnytte de muligheder, som det giver for Bornholm.

Jeg er fortsat overbevist om, at det realiseres, om end forsinket.

BETYDNING FOR BORNHOLM For Bornholms udvikling, tiltrækning af arbejdskraft og befolkning, uddannelser og udviklingsmuligheder er energiøen af stor betydning.

Det er ikke i hvert årti, ja måske end ikke i et århundred, at staten vil investere så massivt i Bornholm, som gør os interessante for nye typer af grønne virksomheder, og som kan løfte vores udvikling.

Ingen har været i stand til at pege på et alternativ.

Jeg kan heller ikke få øje på det.

Energiøen flytter Bornholm fra at være udkant i Danmark til centrum i Østersøen og Nordeuropa for den grønne energiomstilling.

Den position kan næppe fås på anden måde.

Et løft af Bornholms udvikling er nødvendigt.

Hvert år må vi i kommunalbestyrelsen spare på alle velfærdsområder, BAT og så videre - alt det vi gerne vil kunne gøre bedre, men økonomien er ikke til det, hvad vi vil på Bornholm.

Jeg har bemærket, at borgmester Jacob Trøst lidt trøstende til de manglende bud har sagt, at Bornholm nok skal klare sig. Ja, men det bliver på en ringere niveau og uden det udviklingsperspektiv Energiøen giver Bornholm.

Under alle omstændigheder skal Bornholm jo udvikles overalt, hvor vi kan - også indtil en energiø er etableret og hvad deraf følger. Det vil i fald ske om en del år, og det vil så tage nogle år før, at det slår helt igennem.

Men retning og perspektiver skal fastholdes.

EN FALSK MODSÆTNING I debatten om energiøen har det fejlagtigt været påstået, at den var modsætningen til, at vi skal løfte Bornholm sammen med alle erhverv. Det har vi da hele tiden skulle.

Det afgørende har dog været, at samtidig hermed har vi skullet holde fast i det udviklingsperspektiv, som energiøen kan give.

Derfor er det så godt, at et flertal i kommunalbestyrelsen har holdt fast i visionen om energiøen og erhvervspark og har vedtaget den nye Plan- og Udviklingsstrategi for Bornholm. Tænk hvis vi på Bornholm havde skudt os selv i foden ved at tøve - specielt i den nye situation.

Så ro på nu Bornholm! Vi satser på, at Christiansborg finder en løsning, hvor energivirksomhederne vil foretage de nødvendige investeringer."
2024-12-11 00:00:00,Bornholmerne kan ende med en regning på 200 millioner kroner,Bornholms Tidende,"200 millioner kroner. Det er den pris, som det vil koste at omlægge det bornholmske elnet, så det i fremtiden vil kunne modtage strømmen fra Energiø Bornholm. Et projekt som kommer til at gavne hele Danmark, men som de bornholmske borgere står til at skulle betale for at facilitere.

Det mener forsyningsdirektør hos Trefor El-net Per Sørensen er problematisk.

Derfor har Trefor El-net også rettet henvendelse til Energistyrelsen, og foreslået at alle elforbrugere i landet skal deles om regningen på de 200 millioner kroner. Det fortæller DR Bornholm."
2024-12-12 00:00:00,Froberg klar til at pege på S,Bornholms Tidende,"Hvis konservative mister borgmesterkæden, skal den ifølge spidskandidaten ikke hænge på en borgerlig hals.

Hvis jeg ikke kan blive borgmester, bør det blive en socialdemokrat. Sådan lyder meldingen fra den nye konservative spidskandidat, Christian Froberg Dahl.

Den melding kommer dagen efter, han selv er blevet valgt som manden, der skal kæmpe for at beholde borgmesterkæden efter Jacob Trøst.

Froberg Dahl vil gerne have posten, men han ser samtidig Socialdemokraterne som det parti, hvor han har størst chance for at kunne lave aftaler om to af sine mærkesager - erhvervspolitik og socialpolitik.

- Der ligger en stor del af Det Konservative Folkepartis partiprogram, der handler om social indignation, som både ligger Jacob Trøst og mig meget på sinde. Den del af det Det Konservative Folkepartis partiprogram har aldrig været afprøvet i et samarbejde med Socialdemokratiet i danmarkshistorien.

Det synes jeg egentlig er fuldstændig ufortjent. Jeg tror, at der ligger en stor politisk gevinst der, siger Christian Froberg Dahl, og fortsætter: - Man kan ikke diskutere erhvervspolitik uden også at diskutere fagbevægelse. Og man kan ikke diskutere fordeling af velfærd uden at kigge på den socialdemokratiske rolle, for de har en stærk historie, en dansk velfærdshistorie, og det kan man ikke sidde overhørig. Desuden føler jeg, at det socialdemokratiske hold virker stærkt nu, og at man kan lave nogle aftaler, som man kan stole på.

Jeg har stor tillid til de mennesker, som jeg ser i det socialdemokratiske landskab lige nu, så hvis vi ikke kan genvinde borgmesterposten, vil det være det mest naturlige, at den går til en socialdemokrat, siger han.

TALER OPRIGTIGT At Christian Froberg Dahl dagen efter at være blevet valgt som De Konservatives spidskandidat går ud med den melding, glæder Socialdemokratiets spidskandidat, Anne Thomas. Men hun faldt ikke ned af stolen efter at have hørt udmeldingen.

- Jeg oplever Christian Froberg Dahl som et menneske, der taler oprigtigt. Så hvis han går ud og siger det, er det fordi, han vitterligt har det sådan, og så kan han lige så godt sige det første dag i forhold til sidste dag. Jeg bifalder hans oprigtighed, åbenhed og transparens.

Det synes jeg er rigtig fint. Jeg glæder mig over hans kandidatur, og det skal nok blive godt, siger hun.

Christian Froberg Dahl mener, det vigtigste for Bornholm er, at konstitueringen efter næste valg ikke ender i endnu et kludetæppe.

Fløjene må gerne være med, men samarbejdet skal gå over midten.

Hvad er midten for dig? - Det er Socialdemokratiet, og dem er vi nødt til at have med i et flertal. Det kræver så meget arbejdsro og så meget tillid mellem politikerne nu, at vi ikke kan belave os på at samle hele kommunalbestyrelsen. Man må samle mellem, hvor den største gruppe kommer til at ligge, og det bliver nok mellem De Konservative og Socialdemokraterne. Vi kan sagtens få flere med, men vi skal være sikre på, at der er et flertal, hvor vi kan stole på hinanden, siger Christian Froberg Dahl.

BLØDER FOR BØRNENE Anne Thomas vil gerne samarbejde på endnu flere områder end blot socialpolitik og erhvervspolitik.

- Vi har to ønsker. Det ene er, at vi formår at vise bornholmerne, at Socialdemokratiet har et bud på, hvordan vi kan komme fremad for Bornholm. Det andet er, at vi kan få et bredt samarbejde hen over midten, siger hun.

Christian Froberg Dahls hjerte bløder for udsatte børn. Han er selv vokset op på et børnehjem og vil gerne sætte fokus på børn på Bornholm, der lever under fattigdomsgrænsen.

- Det er der, hvor han også har set rigtigt i forhold, at De Konservative og Socialdemokraterne kan arbejde sammen, for der kan vi ikke være uenige. Hvis Christian også er med på at gøre noget for, at det vi gør for de udsatte børn, ikke skal ske på bekostning af det normale skoleområde, tænker jeg bestemt, at vi har noget at arbejde sammen om, siger Anne Thomas.


EN ALLRIGHT MAND

Socialdemokraternes Claus Larsen-Jensen faldt heller ikke ned af stolen, da han blev præsenteret for Christian Froberg Dahls udmelding.

Men den faldt i god jord.

- Det passer mig da meget godt. Det er jeg glad for, men jeg er nok ikke så overrasket.

Mit kendskab til Christian er, at han er en allright mand, der gerne vil have tingene til at fungere. Jeg tror godt, han kan se, at det vi har nu ikke duer. Den næste borgmester, der kommer, skal have et stabilt bredt flertal bag sig. Nu må vælgerne afgøre, hvad de synes, siger han.

Når det kommer til fælles fodslag om erhvervspolitiske tiltag, er den socialdemokratiske gruppeformand temmelig positiv i forhold til Froberg Dahls kandidatur.

-Vi går ikke ind i forhandlinger om det, der skal være valggrundlaget næste gang.

Men noget af slagsmålet, vi har haft på Bornholm med energiø og erhvervspark, har jo netop handlet om det, der skal skaffe penge i kommunekassen, og det er vi nødt til at have samarbejdet til at fungere. Christian Froberg Dahl er en progressiv leder, der vil have overenskomster på arbejdspladser, og at man skal sørge for at have folk ansat hele året og ikke kun sæsonpræget. I den forstand er han lidt anderledes, og det er positiv ment. Men Socialdemokratiet er også et erhvervsvenligt parti, siger han.

For Socialdemokraternes spidskandidat, Anne Thomas, er det dog væsentligt, det hele ikke smelter sammen.

- Vi har også forskellige synspunkter, og det synes jeg er vigtigt, at vi får præsenteret i valgkampen, så borgerne kan se de nuanceforskelle, der er, når de skal sætte krydset.

Det kunne også være interessant at høre, hvad Venstre og SF siger. Så jeg synes, at det der med at gå ud sammen som partier og sige, at det er det, vi mener, må ikke skabe en unødig opposition. Jeg vil rigtig gerne arbejde tæt sammen med De Konservative, og men jeg også genre arbejde tæt sammen med andre partier, siger hun.

    Christian Froberg Dahl er ikke utryg ved at lade personalet styre sine restauranter, hvis han bliver valgt til borgmesterposten"
2024-12-12 00:00:00,Hellere atomkraft?,Bornholms Tidende,"Siger nej til Energiø for at få atomkraft.


CLAUS LARSEN-JENSEN, GRUPPEFORMAND FOR SOCIALDEMOKRATIET I KOMMUNALBESTYRELSEN

Poul-Jørgen Videslet, Hasle, rejser i Bornholms Tidende den 10. december en række spørgsmål om energiøen.

Men læser man artiklen, så opdager man, at hans formål slet ikke handler om energiøen men om, at han i stedet ønsker atomkraft. Det må han godt mene, men Danmark har valgt en anden energipolitisk vej.

SPØRGSMÅL Han rejser dog nogle spørgsmål, som han skal have svar på.

De 10 millioner kroner fra staten er ikke gået i kommunekassen, men er et tilskud til Baltic Energy Islands arbejde for energiøen og den grønne erhvervspark.

Kommunen har selvfølgelig udgifter til at skulle lave myndighedsarbejdet i forbindelse med statens projekt med energiøen. Men de store udgifter ligger på staten.

Han spørger til arbejdspladser. Energinet står for etableringen af landanlægget og arbejdspladserne til det - ikke andet.

Det er netop derfor, at en grøn erhvervspark skal trække virksomheder til, og det kan selvfølgelig først ske, når landanlægget er der med den energi, som de skal bruge. Derfor kan de arbejdspladser ikke etableres nu.

FORHANDLING OM LØSNINGER Energiøen vil give Bornholm en central placering i Østersøen og Nordeuropa på energiområdet. Det ventes at ville gavne Bornholm, hvis vi forstår at udnytte det rigtigt.

Lad os nu afvente, at regeringen og forligspartierne enes med energiselskaberne, der skal etablere havvindmølleparkerne, om en model, der gør det samfundsmæssigt og kommercielt interessant.

At investere i et helt nyt gigantisk system med grøn el fra vindmøller er både en samfundsinvestering i bedre miljø, klima og frigørelse fra fossile brændstoffer og forudsætter selvfølgelig, at samfundet og virksomhederne har vilje til de nødvendige investeringer, og at det for begge parter kan betale sig.

Den politiske problemstilling er at finde nøglen hertil - ikke at spare eller droppe den grønne energiomstilling til fordel for atomkraft.

ANDRE DROPPER HAVVIND? Poul-Jørgen Videslet fremhæver, at Sverige har droppet et antal havvindmølleparker.

Der er brugt forskellige årsager, men den reelle er nok, at den borgerlige regering i Sverige hellere vil have atomkraft, som de har erfaring med.

Det er imidlertid sådan, at det vil tage mange år at etablere et atomkraftværk, og det vil være dyrere end at satse på vind og sol. Så henvises der til nye små atomanlæg og ny teknologi, men det modsvarer jo ikke i kapacitet.

Og spørg så lige hvem, der vil have et atomkraftværk i deres baghave. Jeg tvivler på, at bornholmerne står i kø for et atomkraftværk på Bornholm."
2024-12-13 00:00:00,Så kom udbuddet,Bornholms Tidende,"Nu bliver det besluttet, hvem der skal opføre bygninger energiøens landanlæg. Hvis den bliver til noget.

I dag er en ny skæringsdato for Energiø Bornholm. Energinet og 50Hertz har offentliggjort udbuddet for opførsel for den del af landanlægget, der består af bygninger til de to omformeranlæg og en 400kv station ved Aakirkeby og bygninger til omformeranlægget ved Solhøj på Sjælland. Desuden skal der bydes på et antal lager- og servicebygninger på Bornholm samt etablering og drift af byggepladsen plus det omkringliggende terræn- og naturarbejde. Det skriver Energinet i en pressemeddelelse Det bliver også op til vinderen af udbuddet at komme med sit bud på bygningernes design sammen med Energinet.

Der er nemlig grænser for, hvad der kan opføres, og hvordan det må se ud.

Lokalplanen for det areal ved Aakirkeby, der skal bruges til bygningerne, har nogle klare rammer og krav til design af anlæggets udseende med vægt på brede grønne arealer med rekreative kvaliteter, samt at bygningerne er af høj arkitektonisk kvalitet. Derudover skal det passe ind i området. Hvem der står for at vurdere, hvorvidt Energinets planer opfylder de kriterier, fremgår dog ikke af pressemeddelelsen.

DE KAN STADIGVÆK SIGE NEJ Der skal først gives miljøtilladelse, inden vinderen af udbuddet kan begynde at opføre alle bygninger. Desuden er der nogle igangværende arkæologiske udgravninger, der skal gøres færdig. Energinet forventer, at vinderen kan køre maskinparken frem i 3. kvartal 2025 og begynde at bygge løs. De første bygninger bør stå færdige i løbet af 2025.

Men selvom udbuddet nu er på plads, er det endnu ikke afgjort, om Energiøen overhovedet bliver til noget. Der skal forligspartierne beslutte, om projektet fortsat skal realiseres på baggrund af en opdateret pris og tidsplan, og det forventes de at gøre inden årets udgang.

Trods det forhold, at energiøen endnu risikerer at lide en krank skæbne, har Energinet og 50Hertz dog valgt allerede at offentliggøre udbuddet nu. Det gør de af hensyn til tidsplanen for det overordnede projekt, så den del er på plads, hvis politikerne trykker på startknappen.

    Der går en rum tid endnu, før gravemaskinerne kan spise løs. Hvis de overhovedet får lov"
2024-12-17 00:00:00,Vedvarende Energi,Bornholms Tidende,"LÆSERBREV -eller Variabel Energi...


BESINDIGHED?

Under overskriften Havvind i modvindro på nu maner Claus Larsen-Jensen til besindighed vedrørende Energiø Bornholm.

På dette tidspunkt, hvor ingen har budt ind på de planerede havvindmølleparker i Nordsøen, og hvor strømmen aldrig har været dyrere på grund af for lidt vind og overskyet vejr, så er det svært at købe tanken om, at Der er ikke noget, som kan erstatte det, som energiøerne og havvindmølleparkerne skal levere af grøn el (Citat C-L-J).

Hvad der ikke bliver fortalt i forbindelse med energiøen er, at en komplet overgang til vindog solenergi vil kræve en omfattende ombygning af det elektriske system (kabler, transformatorer, etcetera) til meget store beløb.

BACK-UP? Når møllerne står stille, og solen ikke skinner, så rækker et back-up batteri som det i Hasle ikke langt. Man brænder i stedet træflis biomasse af til at producere el og varme.

Ud over den mængde biomasse, som man kan skaffe lokalt/nationalt, så importerer Danmark knap fire millioner tons træpiller fra USA, de baltiske lande og andre - heriblandt træpiller lavet af grønne, levende træer.


GRØN OMSTILLING?

Vi har fået oplyst, at biomasse er neutral med hensyn til CO2. Det har man besluttet i EU, men afbrænding af træ udleder store mængder CO2, og det tager flere årtier, før et nyplantet træ kan optage lige så meget CO2, som den fældede skov kunne. Oven i det ødelægges biodiversiteten i store områder.

Lars Aagaard mener, at CO2-udledningen fra afbrænding af biomasse skal regnes med i det land, hvor træerne fældes! Mellem 50 og 60 procent af dansk energiforbrug stammer p.t. fra kul, olie og gas.

Set i lyset af ovenstående, er der vist ret langt til egentlig grøn omstilling.

ATOMKRAFT Når C-L-J i Bornholms Radio, lørdag den 14/12, citeres for at atomkraft er meget, meget dyr, at etableringen tager mange år og at affaldet fra uranen er farlig, og han i Tidende, mandag den 9/12 hævder, at Ingen har været i stand til at pege på et alternativ (til Energiø Bornholm), så er det enten udtryk for en næsten kriminel uvidenhed eller en bevidst fornægtelse af de faktiske forhold.

Der findes nemlig -og undertegnede har skrevet om det i et synspunkt i Tidende- alternativer, som ikke alene er mere fornuftige, men også billigere og langt bedre end vindmøller og solceller: Små modulære reaktorer, som kører på thorium.

Thorium er et grundstof, der findes blandt andet i Sydgrønland i en mængde, der vil kunne dække hele Danmarks energibehov i et par tusind år. Det findes frit og let tilgængeligt og skal ikke brydes ved hjælp af minedrift og bearbejdes, som uran skal.

I sammenligning med et traditionelt, uran-baseret anlæg, så vil cirka et ton thorium kunne producere samme mængde energi som 200 tons uran eller 3.500-000 tons kul.

FORDELE Fordelen ved små modulære reaktorer er store: - de fylder ikke mere end en 30-fods container - de kan transporteres med skib, tog eller lastbil - de kan masseproduceres og sendes rundt i landet/verden - de er langt billigere og hurtigere at producere end konventionelle kraftværker - de kan anvende brugte brændselselementer fra konventionelle, uranbaserede værker - thorium er ikke praktisk anvendeligt til atomvåben - sikkerheden er i langt større end konventionelle anlæg - de kan flyttes rundt efter behov - de kan udbygges efter behov.

Så man kunne sagtens forestille sig, at man i stedet for det monstrøse transformatoranlæg ved Sose kunne etablere en thoriumreaktor nede ved Østkraft, hvor den let vil kunne kobles på det der eksisterende system --og så er de i stand til at levere STABIL, VEDVARENDE energi! Her den 11/12 var der ikke vind til vindmøllerne eller sol til solcellerne, og elpriserne var helt i top. I radio og TV opfordrede man folk til at vente med at vaske tøj, anvende opvaskemaskinen og i det hele taget spare.

Det er jo ikke noget, en industrivirksomhed kan bruge til noget.

    Vindstille vejr gav tidligere i december skuhøje strømpriser"
2024-12-17 00:00:00,Froberg pustede til rygte om aftale med S,Bornholms Tidende,"Ny konservativ spidskandidats rosende ord om Socialdemokratiet fik tre bornholmske politikere til at tale åbent om en påstået forhåndsaftale mellem S og K. Begge partier afviser dog at have en aftale med hinanden, og selve rygtets udspring er vanskeligt at spore.

- Jeg har stor tillid til de mennesker, som jeg ser i det socialdemokratiske landskab lige nu, så hvis vi ikke kan genvinde borgmesterposten, vil det være det mest naturlige, at den går til en socialdemokrat.

Sådan sagde den nyvalgte spidskandidat Christian Froberg Dahl (K) til Tidende torsdag.

Og selvom det sendte Froberg på overarbejde med at forklare, hvad han mente, så stoppede det ikke der.

For René Danielsson (DF) samt Jonna Nielsen og Joan Prahl Parente (Fælleslisten) blev det på Facebook også en trampolin til at lægge navne til et rygte, der har kørt i flere måneder: At Konservative og Socialdemokratiet allerede skulle have en aftale om at dele magten efter næste års kommunalvalg.

Rygtet blev allerede torsdag afvist af Christian Froberg Dahl, senere også af spidskandidat Anne Thomas (S). Det døde rygtet bare ikke af. Der går nogle vedholdende rygter (siden sommerferien) om, at Konservative og dele af Venstre allerede har forlovet sig med socialdemokraterne og Anne Thomas. Angiveligt for at lave en energiø-akse, men med en socialdemokrat i spidsen, skrev René Danielsson på Facebook.

Jonna Nielsen gik længere ved også at skrive, at S og K ligefrem skulle have fordelt konkrete poster allerede. Hun omtalte en valgaftale mellem Konservative og Socialdemokratiet (...) hvor enkelte politisk udvalgte poster er aftalt. Jonna Nielsen brugte også vendingen de aftaler, som jo er kendt af flere om dette samarbejde.

Og Joan Prahl Parente beskrev et større samarbejde, der også skulle omfatte Venstre.

Der går vilde rygter om, at Socialdemokratiet, Konservative og Venstre har givet håndslag på, at den med flest stemmer skal være borgmester, skrev hun. PRAHL DOBLER OP - OG TIER Fælles for alle varianter af historien var, at de blev afvist af både Konservative og Socialdemokratiet.

Jeg har ingen fast aftale med nogen. Andet end med Told og Skat. Og Camilla!, oplyste Christian Froberg Dahl i en Facebookkommentar.

Det var dog netop et vildt rygte?! Det har jeg ikke hørt? Jeg kan dog sige absolut og helt kategorisk, at det er fuldstændig forkert, supplerede Anne Thomas.

Vi har ikke lavet en sådan aftale med noget parti. Det ville da være helt galt!, fortsatte Anne Thomas, før hun føjede til, at Socialdemokratiet har alle mulige uformelle dialoger med forhåbentlig alle partier før valget.

Jeg tænker godt, at du ved hvor og med hvem det er aftalt, fastholdt Joan Prahl Parente herefter.

To dage senere oplyser Joan Prahl Parente til Tidende, at hun nu har talt tingene igennem med Anne Thomas og ikke ønsker at svare på spørgsmål.

- Jeg tror egentlig ikke, at jeg har lyst til at piske en stemning op i medierne om det her.

Jeg har haft en god snak med Anne Thomas om det, siger hun.

Fik Anne Thomas overbevist dig om, at der ikke ligger nogen aftale? - Det har jeg ikke lyst til at dele med medierne lige nu, siger Joan Prahl Parente.

Fører den dialog, som du havde med Anne Thomas til, at du ikke længere vil skrive noget om en indgået aftale? - Jeg har ikke noget at sige om det her. Ikke ud over, at jeg har haft en god dialog med Anne Thomas.


SOG KER BLEVET TÆTTERE

Trods adskillige forsøg har det ikke været muligt at komme i kontakt med Jonna Nielsen.

René Danielsson oplyser derimod, at han første gang hørte om en decideret SK-aftale i august.

Socialdemokratiet og Konservative har oftere end tidligere stemt sammen i de seneste to år. Men René Danielsson ser de to partiers tættere samarbejde gå helt tilbage til kort før nytår 2023, hvor Socialdemokratiet blev tilbudt poster for at gå ind i en ny konstituering, i så fald i stedet for Enhedslisten.

- Jeg tror grundlæggende, at det har været på tegnebrættet siden Linda skiftede parti.

Eller faktisk før, for der var jo også en årsag til, at Jonna Nielsen meldte sig ud af Socialdemokratiet.

Nemlig at de havde fået en henvendelse om en omkonstituering, siger René Danielsson.

Selvom både S og K afviser, at de har en aftale om tiden efter næste valg, tror René Danielsson stadig, at de har det.

- Jeg har hørt om en aftale fra folk i begge partier og fra fire personer i alt. Nogle ved selvfølgelig mere end andre, men alle fire er folk, som jeg stoler på, siger han.

- Jeg har virkelig svært ved at tro på, at så mange skulle tale om det her, hvis der ikke er noget om det.

Da René Danielsson ifølge eget udsagn første gang hørte om en SK-aftale, var borgmester Jacob Trøst (K) endnu ikke blevet sygemeldt og var uantastet som Konservatives kommende spidskandidat. Alligevel tilskriver René Danielsson ikke borgmesteren nogen stor rolle i den påståede SK-aftale.

- Jeg tror helt ærligt ikke, at Jacob har haft de store aktier i det. For så tror jeg, at han ville have haft mod og mandshjerte nok til at se mig i øjnene og fortælle mig om det, siger han.

At Christian Froberg Dahl torsdag talte om at gøre en socialdemokrat til borgmester, hvis han ikke selv kan få posten, gjorde kun René Danielsson endnu mere sikker.

- Jeg synes, at forløbet efter valget af Christian som spidskandidat ret kraftigt indikerer, at der som minimum ligger opstarten til en aftale. For hvorfor skulle han sige, som han gjorde, hvis han ikke vidste et eller andet? siger han.

- Hvorfor skulle Christian sige, at han ikke selv går efter borgmesterposten, hvis der ikke ligger en aftale? Det er der ikke nogen god forklaring på, siger René Danielsson.

Ikke desto mindre afviser både S og K, at de to partier har bundet sig til hinanden.

Faktum er, at der ikke er indgået nogen aftale med nogen, uanset hvem der måtte have bildt nogen noget ind, skrev Anne Thomas lørdag på Facebook.

Hvorfor skulle Christian sige, at han ikke selv går efter borgmesterposten, hvis der ikke ligger en aftale? Det er der ikke nogen god forklaring på. René Danielsson (DF)

Faktum er, at der ikke er indgået nogen aftale med nogen, uanset hvem der måtte have bildt nogen noget ind. Anne Thomas (S)

    Christian Froberg er blevet valgt som konservatives næste spidskandidat på Bornholm"
2024-12-23 00:00:00,Flytter fra hovedstaden til Bornholm: Lisbeth er kommunens nye direktør,Bornholms Tidende,"Da hendes tre børn snart flytter hjemmefra, synes Lisbeth Røgind, at det er et godt tidspunkt at prøve noget nyt. Derfor søgte hun jobbet som direktør for de tekniske områder i Bornholms Regionskommune, og den 1. februar har hun første arbejdsdag.

Hvilke overvejelser gjorde du dig i forhold til, at du skal flytte din tilværelse fra hovedstaden til Bornholm? - Jeg har tre børn, som næsten alle sammen er voksne. Min ene, hun læser på universitetet og flytter nok snart hjemmefra.

Min anden, han flytter hjemmefra lige om et øjeblik. Og min tredje, han bliver student til sommer. Han skal sikkert også noget værnepligt eller noget andet. Så lige om lidt er huset lidt tomt, for så er vi kun mig og min mand og vores hund og to katte.

Jeg tænkte, det er et meget godt tidspunkt, hvor vi kan forsøge noget andet. Vi bliver lidt en sammenbragt familie, kan man sige, fordi de bliver selvfølgelig her, hvor de nu har deres tilknytning med uddannelse og så videre. Så det er mig, der kommer til at skulle finde en lille bolig på Bornholm. Det glæder jeg mig meget til, fordi Bornholm er et fantastisk sted. Jeg er allerede ved at finde ud af, hvad jeg skal lave i min fritid, som jeg selvfølgelig håber at få noget af.

Hvad er din relation til Bornholm? - Det er lidt langt tilbage, men jeg er faktisk kvart bornholmer, for min farmor kom fra Bornholm. Min oldefar var smedemester i Klemensker og blev født i 1858, og min farmor fik børn lidt sent, og hun flyttede så til København og mødte sin mand. Så min far har været meget på Bornholm, da han var barn, men jeg har ikke været helt så meget på Bornholm. Jeg har jo nogle fjerne slægtninge, men jeg har besøgt Bornholm mere som turist og nydt det meget. Hvad vil du bruge din fritid på, når du flytter til Bornholm? - Jeg har været i kontakt med Bornholms Kajakklub, fordi jeg ror i kajak, og jeg begyndte med det som voksen. Jeg har også set, om der var nogle fine strikkebutikker, for jeg elsker at lave noget håndarbejde. Jeg elsker også kunsthåndværk, og der kommer jeg jo lige over til den rigtige ø, kan man sige. Og så er der hele det bornholmske landskab. De gange, når jeg har været turist på Bornholm, så har det jo altså handlet meget om at bevæge mig rundt på vandfald og på klipper og inde i Almindingen og ude på stranden. Der er jo ikke den landskabs- og naturtype, der ikke er på Bornholm.

Det er jo helt fantastisk, og jeg glæder mig så meget til at vandre rundt. Jeg kan også godt lide at tage rundt i de små byer, for som arkitekt er det vidunderligt at se et fortov med Hasleklinker og gader med bornholmsk granit.

Er der et stykke arkitektarbejde på Bornholm, som du sætter særlig pris på? - Nu har jeg været i Rønne et par gange, og jeg synes, det er en super fin by. Der er både de helt gamle og lave, klassiske byhuse, og så er der også et fint torv med en god købstadsstemning.

I den helt anden ende er det selvfølgelig Hammershus og det anlæg, de har lavet deroppe, hvor der er kommet noget moderne og spændende til. Og så er der kunstmuseet, hvor der både er noget sammenhængende og gammelt, men også kommet noget ny, fin arkitektur.

Hvorfor søgte du jobbet som direktør for de tekniske områder i BRK? - Først og fremmest er det en fantastisk spændende stilling. Der er flere tilsvarende stillinger lige nu, men her rammer vi ned i noget, som virkelig er vigtigt for landet med energiplaner og grøn trepart og grøn energiø.

Det er simpelthen så vigtigt, at vi får gjort noget ved de fysiske rammer i vores klima, så vi fortsat kan have et godt velfærdssamfund.

- I jobopslaget så jeg også, at Bornholm rigtig gerne vil udvikling og især boligudvikling.

Lige siden min tid som arkitekt har det ligget mit hjerte meget nært, at der er gode boligforhold. Og så synes jeg også, det er meget spændende, hvordan man kan understøtte erhvervslivet og sikre, at det bornholmske lokalsamfund hænger sammen.

Der bliver også lagt op til, at der kommer til at være et stort samarbejde mellem erhvervsliv og fonde og de lokale og borgerne, og det ser jeg meget frem til. Hvad kan du godt lide ved at arbejde for en kommune? - Jeg holder virkelig af det, fordi vi er fundamentet for den danske velfærdsmodel.

Kommunerne er dem, som har ansvaret for omsorg og uddannelse og infrastruktur, og det vil jeg bare så gerne bidrage til. Jeg synes, at den kommunale arbejdsplads er sindssygt vigtig i et demokrati. Og demokratierne er udfordret, når man kigger rundt omkring.

Så det vil jeg rigtig gerne bidrage til, at vi har gode arbejdspladser og give et godt bidrag til, at vores medarbejdere har det godt, for det er ikke altid, at de har det nemt.

Hvad er din professionelle baggrund? - Jeg er uddannet arkitekt, og så har jeg taget en HD i økonomistyring og en master i ledelse. Jeg kommer fra en stilling som centerchef i Lyngby-Taarbæk Kommune, hvor jeg har ansvaret for udvikling og drift af alle ejendomme, veje og parker. Vi har et meget stort anlægsprogram, så der bliver bygget rigtig meget. Der er en letbane, der kommer igennem, og vi har lige renoveret vores fredede rådhus, og det har fyldt meget i min kalender.

- Inden da var jeg i rigtig mange år på Copenhagen Business School, der ligger inde på Frederiksberg, og der havde jeg at gøre med ejendommen og den lille smule park, som universitet har. Der byggede vi også rigtig, rigtig meget. Det var sådan et universitet, der ekspanderede og blev helt op til tre gange så stort i de 17 år, jeg var der.

- I starten af min karriere havde jeg to kortere ansættelser. Lige inden CBS var jeg på en tegnestue, som havde med landskab og veje og bygninger at gøre. Den havde sådan en lillebitte filial i København, så der sad vi under taget i en bylejlighed og arbejdede tre-fire mand. Og i mit allerførste job sad jeg på en tegnestue i Helsingør, der kun havde med landskab at gøre. Der sad vi også fire mand. Så man kan sige, at jeg er gået fra at være i nogle meget små steder i det private, til at være i nogle større og større steder.

CBS var jo staten, og bagefter arbejdede jeg i en kommune, så jeg har ligesom været i alle sektorer.

Hvordan var det at gå fra at arbejde i en tegnestue til at arbejde for et universitet? - Da jeg startede på CBS, havde jeg en overvejelse, om jeg ville miste et eller andet i forhold til det kreative. Når man skifter job, så er det jo godt, at man får noget nyt, men hvad er det, man mister? Men jeg fandt ud af, at jeg træffede flere kreative beslutninger, når jeg var bygherre. Der er utrolig mange valg, man skal træffe, når man er med til at lede et projekt igennem, mens da jeg sad på tegnestuerne, var der utroligt meget administrativt arbejde. Vi skulle sidde og beskrive, lave tilbudslister og rette de samme tegninger igen og igen, fordi der var en lille ting, som skulle rettes. Så den fase, som var den egentlig kreative, den fyldte meget lidt.

- Jeg havde også troet, fordi jeg sad på en landskabstegnestue, at jeg ville komme til at bevæge mig meget ud. Jeg elsker at bevæge mig, jeg elsker at komme udenfor, men det meste af min dag sad jeg bag min computerskærm.

Så det er en af de ting, jeg har prøvet på i min karriere, at finde nogle jobs, hvor jeg kommer mere rundt og taler med nogle flere mennesker og får lov til at se nogle flere ting og være med til at træffe flere beslutninger, fordi det er der, jeg trives. Der er også kreativitet i mange forskellige beslutninger, som ikke kun handler om det æstetiske og fysiske, men om hvordan man får tingene til at lykkes. Det fandt jeg ud af på CBS, at det var super sjovt, og at jeg godt kunne lide det, og så blev det min vej.

På CBS gik du fra at være medarbejder til at være chef med ansvar for andre. Hvordan var det skifte? - Det er jo helt tilbage i 2011, så det er jo efterhånden mange år siden. Men jeg kan godt huske springet. Jeg blev forfremmet internt, så mine tidligere kollegaer blev nu mine medarbejdere, og der tænkte jeg, hold da op, jeg skal lige tænke mig lidt om her. Nu har jeg et andet ansvar. Der må godt være et professionelt venskab, men man skal passe på, fordi man får jo noget indflydelse over sine tidligere kollegaer. Derfor besluttede jeg, at jeg bliver nødt til at kunne det ordentligt og få noget ledelseshåndværk, så jeg startede på nogle små ledelseskurser. Fordi det at lede andre, det er også en faglighed, og det kræver, at man har nogle værktøjer, så man kan gøre det ordentligt og professionelt, så det var det, jeg gjorde.


LISBETH RØGIND

56 år.

Uddannet arkitekt fra Kunstakademiets Arkitektskole i 1995. Blev i 2000 ansat ved CBS, først som arkitekt og senere som plan- og bygningschef, inden hun i 2015 blev kontorchef. I 2017 blev hun ansat i Lyngby-Taarbæk Kommune som ny centerchef for Arealer og Ejendomme.

Pr. 1. februar 2025 er hun ansat som direktør for de tekniske områder i Bornholms Regionskommune.

    Lisbeth Røgind er kvart bornholmer og ser frem til at bruge sin fritid på at ro kajak langs kysten. Her står hun foran Lyngby Rådhus, som netop har gennemgået en større renovering og ombygning, som hun har haft ansvaret for.Da hendes tre børn snart flytter hjemmefra, synes Lisbeth Røgind, at det er et godt tidspunkt at prøve noget nyt. Derfor søgte hun jobbet som direktør for de tekniske områder i Bornholms Regionskommune, og den 1. februar har hun første arbejdsdag.

Hvilke overvejelser gjorde du dig i forhold til, at du skal flytte din tilværelse fra hovedstaden til Bornholm? - Jeg har tre børn, som næsten alle sammen er voksne. Min ene, hun læser på universitetet og flytter nok snart hjemmefra.

Min anden, han flytter hjemmefra lige om et øjeblik. Og min tredje, han bliver student til sommer. Han skal sikkert også noget værnepligt eller noget andet. Så lige om lidt er huset lidt tomt, for så er vi kun mig og min mand og vores hund og to katte.

Jeg tænkte, det er et meget godt tidspunkt, hvor vi kan forsøge noget andet. Vi bliver lidt en sammenbragt familie, kan man sige, fordi de bliver selvfølgelig her, hvor de nu har deres tilknytning med uddannelse og så videre. Så det er mig, der kommer til at skulle finde en lille bolig på Bornholm. Det glæder jeg mig meget til, fordi Bornholm er et fantastisk sted. Jeg er allerede ved at finde ud af, hvad jeg skal lave i min fritid, som jeg selvfølgelig håber at få noget af.

Hvad er din relation til Bornholm? - Det er lidt langt tilbage, men jeg er faktisk kvart bornholmer, for min farmor kom fra Bornholm. Min oldefar var smedemester i Klemensker og blev født i 1858, og min farmor fik børn lidt sent, og hun flyttede så til København og mødte sin mand. Så min far har været meget på Bornholm, da han var barn, men jeg har ikke været helt så meget på Bornholm. Jeg har jo nogle fjerne slægtninge, men jeg har besøgt Bornholm mere som turist og nydt det meget. Hvad vil du bruge din fritid på, når du flytter til Bornholm? - Jeg har været i kontakt med Bornholms Kajakklub, fordi jeg ror i kajak, og jeg begyndte med det som voksen. Jeg har også set, om der var nogle fine strikkebutikker, for jeg elsker at lave noget håndarbejde. Jeg elsker også kunsthåndværk, og der kommer jeg jo lige over til den rigtige ø, kan man sige. Og så er der hele det bornholmske landskab. De gange, når jeg har været turist på Bornholm, så har det jo altså handlet meget om at bevæge mig rundt på vandfald og på klipper og inde i Almindingen og ude på stranden. Der er jo ikke den landskabs- og naturtype, der ikke er på Bornholm.

Det er jo helt fantastisk, og jeg glæder mig så meget til at vandre rundt. Jeg kan også godt lide at tage rundt i de små byer, for som arkitekt er det vidunderligt at se et fortov med Hasleklinker og gader med bornholmsk granit.

Er der et stykke arkitektarbejde på Bornholm, som du sætter særlig pris på? - Nu har jeg været i Rønne et par gange, og jeg synes, det er en super fin by. Der er både de helt gamle og lave, klassiske byhuse, og så er der også et fint torv med en god købstadsstemning.

I den helt anden ende er det selvfølgelig Hammershus og det anlæg, de har lavet deroppe, hvor der er kommet noget moderne og spændende til. Og så er der kunstmuseet, hvor der både er noget sammenhængende og gammelt, men også kommet noget ny, fin arkitektur.

Hvorfor søgte du jobbet som direktør for de tekniske områder i BRK? - Først og fremmest er det en fantastisk spændende stilling. Der er flere tilsvarende stillinger lige nu, men her rammer vi ned i noget, som virkelig er vigtigt for landet med energiplaner og grøn trepart og grøn energiø.

Det er simpelthen så vigtigt, at vi får gjort noget ved de fysiske rammer i vores klima, så vi fortsat kan have et godt velfærdssamfund.

- I jobopslaget så jeg også, at Bornholm rigtig gerne vil udvikling og især boligudvikling.

Lige siden min tid som arkitekt har det ligget mit hjerte meget nært, at der er gode boligforhold. Og så synes jeg også, det er meget spændende, hvordan man kan understøtte erhvervslivet og sikre, at det bornholmske lokalsamfund hænger sammen.

Der bliver også lagt op til, at der kommer til at være et stort samarbejde mellem erhvervsliv og fonde og de lokale og borgerne, og det ser jeg meget frem til. Hvad kan du godt lide ved at arbejde for en kommune? - Jeg holder virkelig af det, fordi vi er fundamentet for den danske velfærdsmodel.

Kommunerne er dem, som har ansvaret for omsorg og uddannelse og infrastruktur, og det vil jeg bare så gerne bidrage til. Jeg synes, at den kommunale arbejdsplads er sindssygt vigtig i et demokrati. Og demokratierne er udfordret, når man kigger rundt omkring.

Så det vil jeg rigtig gerne bidrage til, at vi har gode arbejdspladser og give et godt bidrag til, at vores medarbejdere har det godt, for det er ikke altid, at de har det nemt.

Hvad er din professionelle baggrund? - Jeg er uddannet arkitekt, og så har jeg taget en HD i økonomistyring og en master i ledelse. Jeg kommer fra en stilling som centerchef i Lyngby-Taarbæk Kommune, hvor jeg har ansvaret for udvikling og drift af alle ejendomme, veje og parker. Vi har et meget stort anlægsprogram, så der bliver bygget rigtig meget. Der er en letbane, der kommer igennem, og vi har lige renoveret vores fredede rådhus, og det har fyldt meget i min kalender.

- Inden da var jeg i rigtig mange år på Copenhagen Business School, der ligger inde på Frederiksberg, og der havde jeg at gøre med ejendommen og den lille smule park, som universitet har. Der byggede vi også rigtig, rigtig meget. Det var sådan et universitet, der ekspanderede og blev helt op til tre gange så stort i de 17 år, jeg var der.

- I starten af min karriere havde jeg to kortere ansættelser. Lige inden CBS var jeg på en tegnestue, som havde med landskab og veje og bygninger at gøre. Den havde sådan en lillebitte filial i København, så der sad vi under taget i en bylejlighed og arbejdede tre-fire mand. Og i mit allerførste job sad jeg på en tegnestue i Helsingør, der kun havde med landskab at gøre. Der sad vi også fire mand. Så man kan sige, at jeg er gået fra at være i nogle meget små steder i det private, til at være i nogle større og større steder.

CBS var jo staten, og bagefter arbejdede jeg i en kommune, så jeg har ligesom været i alle sektorer.

Hvordan var det at gå fra at arbejde i en tegnestue til at arbejde for et universitet? - Da jeg startede på CBS, havde jeg en overvejelse, om jeg ville miste et eller andet i forhold til det kreative. Når man skifter job, så er det jo godt, at man får noget nyt, men hvad er det, man mister? Men jeg fandt ud af, at jeg træffede flere kreative beslutninger, når jeg var bygherre. Der er utrolig mange valg, man skal træffe, når man er med til at lede et projekt igennem, mens da jeg sad på tegnestuerne, var der utroligt meget administrativt arbejde. Vi skulle sidde og beskrive, lave tilbudslister og rette de samme tegninger igen og igen, fordi der var en lille ting, som skulle rettes. Så den fase, som var den egentlig kreative, den fyldte meget lidt.

- Jeg havde også troet, fordi jeg sad på en landskabstegnestue, at jeg ville komme til at bevæge mig meget ud. Jeg elsker at bevæge mig, jeg elsker at komme udenfor, men det meste af min dag sad jeg bag min computerskærm.

Så det er en af de ting, jeg har prøvet på i min karriere, at finde nogle jobs, hvor jeg kommer mere rundt og taler med nogle flere mennesker og får lov til at se nogle flere ting og være med til at træffe flere beslutninger, fordi det er der, jeg trives. Der er også kreativitet i mange forskellige beslutninger, som ikke kun handler om det æstetiske og fysiske, men om hvordan man får tingene til at lykkes. Det fandt jeg ud af på CBS, at det var super sjovt, og at jeg godt kunne lide det, og så blev det min vej.

På CBS gik du fra at være medarbejder til at være chef med ansvar for andre. Hvordan var det skifte? - Det er jo helt tilbage i 2011, så det er jo efterhånden mange år siden. Men jeg kan godt huske springet. Jeg blev forfremmet internt, så mine tidligere kollegaer blev nu mine medarbejdere, og der tænkte jeg, hold da op, jeg skal lige tænke mig lidt om her. Nu har jeg et andet ansvar. Der må godt være et professionelt venskab, men man skal passe på, fordi man får jo noget indflydelse over sine tidligere kollegaer. Derfor besluttede jeg, at jeg bliver nødt til at kunne det ordentligt og få noget ledelseshåndværk, så jeg startede på nogle små ledelseskurser. Fordi det at lede andre, det er også en faglighed, og det kræver, at man har nogle værktøjer, så man kan gøre det ordentligt og professionelt, så det var det, jeg gjorde.


LISBETH RØGIND

56 år.

Uddannet arkitekt fra Kunstakademiets Arkitektskole i 1995. Blev i 2000 ansat ved CBS, først som arkitekt og senere som plan- og bygningschef, inden hun i 2015 blev kontorchef. I 2017 blev hun ansat i Lyngby-Taarbæk Kommune som ny centerchef for Arealer og Ejendomme.

Pr. 1. februar 2025 er hun ansat som direktør for de tekniske områder i Bornholms Regionskommune.

    Lisbeth Røgind er kvart bornholmer og ser frem til at bruge sin fritid på at ro kajak langs kysten. Her står hun foran Lyngby Rådhus, som netop har gennemgået en større renovering og ombygning, som hun har haft ansvaret for."
